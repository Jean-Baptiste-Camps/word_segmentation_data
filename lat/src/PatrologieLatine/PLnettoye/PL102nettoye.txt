
PATROLOGIAE TOMUS CII.

SMARAGDUS ABBAS / S. LEO III / STEPHANUS Iu / PASCHALIS I, PONTIFICES ROMANI / MAGNUS SENONENSIS / REMIGIUS CURIENSIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I. P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.--- MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CII.


SMARAGDUS ABBAS;



S. LEO III,



STEPHANUS Iu,



PASCHALIS I, PONTIFICES ROMANI;



MAGNUS SENONENSIS,



REMIGIUS CURIENSIS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume title page
SAECULUM IX.

SMARAGDI

ABBATIS MONASTERII SANCTI MICHAELIS uIRDUNENSIS

OPERA OMNIA

EX uARIIS EDITIONIBUS NUNC PRIMUM IN UNUM COLLECTA. ACCEDUNT

SANCTI LEONIS III,



STEPHANI Iu,



PASCHALIS I,

PONTIFICUM ROMANORUM,

MAGNI SENONENSIS,



REMIGII CURIENSIS



SCRIPTA QUAE SUPERSUNT UNIuERSA,

IUXTA D. MANSI ET ARTZHEIMII CONCILIORUM COLLECTIONES. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


uENIT 6 FRANCIS GALLICIS EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM ET OPERUM QUI IN HOC TOMO CII CONTINENTUR


SMARAGDUS ABBAS.
[a 1Kb]
Collectiones in Epistolas et Euangelia. 	Col. 15
Summarium in Epistolas et Euangelia Smaragdo additum. 	553
Commentaria in Regulam sancti Benedicti. 	691
uia regia. 	931
Acta collationis Romane a Smaragdo descripta. 	971
APPENDIX AD SMARAGDI OPERA. 	975
1. Charte Ludouici Pii et Lotharii filii eius pro monasterio Sancti Michelis. 	975
2. Epistola Caroli Magni ad Leonem papam, de processione Spiritus sancti, quam edidit Smaragdus abbas. 	979



MAGNUS SENONENSIS ARCHIEPISCOPUS.
Libellus de Mysterio baptismatis. 	981
Note iuris a Magnone collecte. 	983



SANCTUS LEO, III PONTIFEX ROMANUS.
Epistole. 	1023
Priuilegia. 	1067



STEPHANUS Iu, PONTIFEX ROMANUS.
Notitia historica. 	1071



PASCHALIS I, PONTIFEX ROMANUS.
Epistole. 	1085



REMIGIUS CURIENSIS EPISCOPUS.
Canones pro sua diecesi. 	1093



R. PITRA. --- NOTAE IN COMMENTARIUM SMARAGDI.




Main uolume text





ANNO DOMINI DCCCXX
SMARAGDUS ABBAS.





NOTITIA HISTORICA.



Smaragdus abbas S. Michelis ad Mosam in diecesi uirdunensi, ord. S. Benedicti, et antea quoque preceptor, qui fratres monasterii grammaticam docuit. Anno 810 Rome fuit in collatione inter papam et legatos Caroli Magni de processione Spiritus sancti; anno 824 una cum Frothario episcopo Tullensi iudex datus est a Ludouico Pio imp. in controuersia inter Ismundum abbatem Mediolanensem et monachos eius. Reliquit hec ingenii sui monumenta:

1. Commentarius in Euangelia et Epistolas in diuinis officiis per anni circulum legenda. Argent. 1536 fol. Trithemius Postillam uocat. Hos sermones a Casp. Hedione Germ. uersos esse ait Posseuinus tom. II Apparatus, p. 418, et Wion in Ligno uite, II, 77.

2. Diadema monachorum uel de ecclesiasticorum et monachorum maxime uirtutibus, ex sententiis Patrum, contextum. Paris., 1532, in-8o; 1640, in-12; Antuerp., 1540, in-8o, et in Bibl. PP. maxima, tom. XuI, p. 1305.

3. Commentarius in regulam S. Benedicti. Colon.  1575, fol. Editus est post synodum Aquisgranensem anno 817 habitam, quia quedam eius statuta repetit. Male uero editus est inter Opera Rhabani Mauri, quia in hoc commentario uaria occurrunt que ex Diademate monachorum et uia Regia repetiit. uersus huic commentario prefixos edidit Ioan. a Bosco in Bibl. Floriacensi, tomo I, pag. 290.

4. uia Regia, eiusdem indolis ac Diadema monachorum, exstat apud Dacherium, Spicil. tom. u, p. 1, ed. prior., et tom. I, p. 238, edit. post.

5. Acta Collationis Romane, an. 810, apud Sirmundum  Concil. Gallie tom. II, p. 256, et Labbeum,  tom. uII, p. 1194; Harduinum, u, pag. 969. In Bibl. Heilsbrunnensi Codex est membranaceus, in titulo exhibens Collationum librum II, capitula XuI complexum; quod an huc referendum sit, an uero opus singulare sit, non dixerim. uide Catalogum Hockeri, pag. 11.

6. Epistola Caroli Magni ad Leonem pontificem de processione Spiritus sancti etiam nostro tribuitur, ibid., p. 1199, Harduinus, pag. 973.

7. Epistola ad Ludouicum Augustum communi nomine Frotarii episcopi Tullensis et Smaragdi abbatis scripta habetur inter epistolas Frotarii loco tertio; apud Andr. Duchesne Script. Rerum Franc. tom. II, p. 71.

8. Grammatica maior seu Commentarius in Donatum. Mabillonius exemplar ms. in monasterio Corbeiensi uidit ex quo prefationem et quedam libri specimina protulit in Analectis, p. 358. Opus diuisum est in libros XIu, quibus in alio codice decimus quintus de Orthographia subiicitur. In illo exempla  potius ex sacris quam profanis scriptoribus protulit, et nonnunquam etymologias uerborum Gothicorum et Francicorum immiscuit.

9. Commentarius in prophetas et

10. Historia monasterii S. Michelis sunt inedita. uaria de hoc Smaragdo legas in Chronico monasterii S. Michelis, quod exhibent Analecta Mabillonii, p. 350 seqq., et in adnotatione Mabillonii, p. 357; Histoire littéraire de la France, tom. Iu, p. 439; Bulei Hist. Uniuers. Paris., tom. I, pag. 641; Leyseri Historia petarum medii eui, p. 284.



 [a 1Kb] SMARAGDI ABBATIS uIRI SANCTIMONIA ET DOCTRINA CLARISSIMI  IN EuANGELIA ET EPISTOLAS QUAE PER CIRCUITUM ANNI IN TEMPLIS LEGUNTUR CUM PRIMIS DOCTA ET PIA EXPLICATIO, Ex principibus Ecclesie doctoribus, Origene, Hieronymo, Chrysostomo, Ambrosio, Augustino, Cypriano, Cyrillo, Gregorio, uictore, Fulgentio, Cassiodoro, Eucherio, Tychonio, Figulo, Beda, Primasio, etc., mira, sed clara breuitate congesta omnibus Ecclesie ministris, quibus ad singulos emendo tenuitas obstat, utilissima iuxta ac necessaria. Iam recens inuenta, reuisa et in Ecclesie Christiane profectum edita.





TYPOGRAPHUS PIO LECTORI SALUTEM.


Quod Plinius in Naturali Historia de gemmis scribit, nature maiestatem in iis in arctum coactam, nec ulla sui parte mirabiliorem esse, hoc equidem de Smaragdo libri istius auctore dicere non iniuria  possim, qui quidquid habent catholici Patres, Origenes, Hilarius, Hieronymus, Augustinus, Cyprianus, Cyrillus, Gregorius, uictor, Fulgentius, Ioannes Chrysostomus, Cassiodorus, Eucherius, Tychonius,  Isidorus, Figulus, Beda, hoc ille instar gemme, mira, sed clara breuitate in his Collectionibus complexus est. Et quoniam eiusdem artis est, ut auctores dicendi habent, rem posse fusissime dicere et paucis referre, satis declarauit hoc suo labore Smaragdus, quantum etiam dicendi facultate ualeat, quanquam sit appositus abbreuiator et deriuator, sic enim seipsum uocat in prefatione sua Collectionum: deriuator, qui ceu ex magnis fluminibus pelagique gurgitibus modicos riuos deriuarit; breuiator, qui quod alii multis scripserunt, ipse in arctum cegit et epitomen. Non autem me fugit prodigiosam quamdam librorum deprauationem Latinorum pariter et Grecorum contigisse ex epitomis. Hinc enim interitum Liuii, Floro, Theopompi Trogo, iuris Cesarei Iustiniano; theologie magistro sententiarum ascribunt. Ut interim sileam quot optimorum auctorum apud Grecos iacturam debeamus istis abbreuiatoribus. Quid enim aliud habemus uel Stephani de Urbibus, uel Hesichii, preter utriusque mutilam epitomen?  Atqui cum ea etate non dabatur cuilibet diues librorum supellex , uoluerunt plerique boni et Christiani uiri, que sunt aliorum per Spiritum sanctum cum caritate fraterna curantes, hac compendiaria uia et epitomis publice utilitati Ecclesiarum consulere. Inter hos itaque eminet Smaragdus noster, ut non dubitarim si ipsi sancti Patres uiuerent, Origenes, Chrysostomus, Augustinus et alii, haudquaquam improbaturos, suos sanctissimos labores, hac illius Collectione, uel per partes in Ecclesiarum utilitatem dispensari. Alexander Magnus in Smaragdo scalpi uoluit, sed non ab alio quam Pyrgotele, sine dubio in ea arte clarissimo, nimirum ab hoc nostro Smaragdo insculpi et ceu in arctum cogi, patribus molestum minime fuerit. Quod enim apis in modum sedule ex his optimis auctoribus undique  decerpsit, quod lucem afferret lectionibus Epistolarum et Euangeliorum, quo nimirum ille maiorem Ecclesiis edificationem adferret, haudquaquam eo fecit, ut quisquam hac opera sua contentus, diuina illa Patrum monimenta, ex quibus sua desumpsit, euolueret negligentius, nedum reiiceret penitus. uerum id ista sua deriuatione quesiuit, et indubie assecutus est, ut quam plurimi, his riuulis degustatis ad hauriendos fontes redderentur auidiores, et ut prouerbium habet, hos amnes duces ad mare sequerentur. Nam eiusmodi sunt que ex sanctis Patribus noster hic deriuator degustanda exhibet, ut non possint non excitare sui sitim ampliorem. Qui autem ad mare istud tam uastum sanctissimarum lucubrationum, quas diui Patres Ecclesiis reliquerunt peruenire non ualerent, ii uel ex iis riuulis aqua illa celesti fruerentur, quam Dominus seu per canales opera diuinorum Patrum nobis impertiit, ne imperitiores, quibus ipsis depromere ex Scripturis meliora non est datum, de  suis uel aliorum lacunis, ouibus Christi offunderent, quod si non totum noxium esset, contaminaret tamen minusque et iucundas et salutares redderet aquas salutis manantes fonte Scripturarum. Est quidem ipse sermo Dei lucerna pedibus et lumen semitis nostris. Et sermo Christi ueritas et ueritatis simplex oratio, atque optimus enarrator omnium Christus unigenitus ille, qui est in sinu Patris, qui et , hoc est, nobis enarrauit placita Patris omnia, Ioan. cap. primo. uerumtamen cum sancti Patres Christi spiritus participes, de cuius plenitudine acceperunt, reliquerint nobis suas sanctas cogitationes et Scripturarum interpretationes, easque non uelint aliter legi, quam ut sint ceu pediseque collate ad reginam Scripturam sanctam, que Dei dona aspernari, profecto fuerit ingrati pectoris, sicuti nulla regina tam eximia, que pedisequarum recuset officium. Habebat olim unum cenobium forte unum librum, et omnes legebant. Hic estus erat, et ardor  legendi sacra, et uersandi nocturna diurnaque manu. Posthac succedente hieme et refrigescente lectione, accidit ut libros multos habeant, et nemo legit, et grauatim admittuntur alii, ut legant, perinde facientes, ut quod dici solet canis in presepi cubans. Monasteria et collegia scholas fuisse apertius est, quam ut quis negare possit, non solum Smaragdi aut superiori seculo, uerumetiam ipsis apostolorum et apostolicorum uirorum temporibus, ut ex Philone uidere licet in libro, . Ipse Greca uoce nominat , hoc est loca honestorum, in que secedentes, honeste et caste uite mysteria celebrabant, legis libros et uolumina Prophetarum, hymnos quoque in Deum et cetera his similia euoluebant, in quorum disciplinis atque exercitiis instituti ad perfectam beatamque uitam studiis iugibus coalescebant. Ab ortu diei usque ad uesperam, omne eis spatium studiorum exercitiis ducebatur, quibus ad diuinam philosophiam per sacras litteras imbuerentur, Patrum leges in allegoricam  intelligentiam deducentes, etc. Et Ioannes euangelista , quando occiso Domitiano et permittente Nerua de exsilio rediit Ephesum, tanquam ad scholam propriam dicitur rediisse. Preficiebantur istis scholis optimi et eruditissimi quique, quales fuere, Pantenus, Origenes, Clemens, Demetrius, Dionysius, Heraclas, et alii. Ex his scholis assumebantur in presbyteros et episcopos, qui eo usque profecissent. Et quid erant Hieronymi tempore cenobia nisi schole in quibus essent cultores et cultrices Dei, qui omne uite tempus, discendis et edisserendis diuinis uoluminibus, aut sanctis psalmis et precibus dabant. Successu temporis, ut nichil est in rebus humanis firmum, et suum cuique rei senium, res collegiorum et cenobiorum in dies peiores facte, et laus priscorum temporum profligata, ut scite Canticum hoc apud ueteres  usurpatum  in ea tempora dici posset:

Aetas parentum, peior auis,
Tulit nos nequiores, mox daturos
Progeniem uitiosiorem.
Sed deplorandi ea locus in presentiarum non est. Utinam pleraque cenobia essent hodie quod fuerunt ante annos sexcentos, si non daretur ire ultra  ut si non Scripturam sanctam diuinitus inspiratam, que utilis est ad doctrinam, etc., et auctores ipsos sincerioris theologie interpretes uellent legere, saltem collectionibus istis uterentur, et spartam hanc suam ornarent. Et quoniam hoc seculo reflorescunt omnia, pietas, eruditio, discipline honeste, studia linguarum, multi ex prouentibus cenobiorum educarentur in hoc, ut aliquando salutares essent et frugi reipublice Christiane. Non minori cure erat Ciceroni  homini profano, qualis respublica post mortem suam futura esset, quam qualis tum erat. Longe maior sollicitudo incumbit spiritalibus, et quibus in hoc tam liberaliter prouisum est, ut se impendant, ut multi habeantur olim aptissimi ad docendum. Equidem, ut testimonium superioris diligentie et uite ferrem, cum hic Smaragdus antehac quod ego uiderim non excusus ad me perferretur in exemplari quidem nec integro nec probe scripto, et tamen arrideret abbas in diuinis litteris eruditus, secularium litterarum non ignarus, ingenio acutus, sermone compositus, uite sanctimonia conspicuus, sic enim de eo Ioannes Spanheimensis scribit, cepi cogitare apud me, si fortassis alicubi inter frugi libros nostrarum bibliothecarum aliquid Smaragdi inuenirem, unde sordes huius exemplaris, quod allatum fuerat, abstergi, hiantia committi, confusa digeri et lacune resarciri possent. Ut enim natura gemmas altissime recondidit, uilia passim obuia sunt,  Ita et hic Smaragdus paucissimis hactenus notus fuit, ut nec de nomine constiterit quidquam. Et ecce quod dicitur, incidi in duo Smaragdina uolumina antiquis characteribus affabre in membrana descripta, quibus adiutus, maxime uero , et ut sic dicam originalibus catholicorum Patrum sane non mediocri cura, labore et diligentia, hunc presentem auctorem, ut restitueretur, et ceu gemma diu abscondita e tenebris erueretur curaui. Greca et Hebrea, que aliquoties citat uir eruditus  sic erant mutila et deprauata, ut uix cineres et umbras litterarum uidere quis potuerit, utut lynceus. Ad hec carmina que ex Christianis petis, Sedulio, Prudentio et aliis citat, quibus orationem suam interdum ceu stellulis lucere, et sententiarum gemmulis nitere facit, hec, dedi operam ut inoffensius legi possint et planius. Hanc ergo qualemcunque operam meam huic Smaragdo restituendo,  exspoliendoque collocatam, optime lector, boni consule.  Certe hic auctor qualis qualis iudicetur ea dexteritate istum commentarium ex probatissimis Ecclesie Patribus, Origene, Augustino, Chrysostomo et aliis concinnauit, ut qui cum sitiente ueri animo legerit, omnino id experturus sit, quod tribuunt gemmis, quod non oblectent modo, sed certis etiam remediis iuuent, non solum eruditione pieque lectionis oblectatione, uerum efficacia remedia, contra cunctos animorum morbos, non ipsi percipient tantum, sed et aliis subministrare ualebunt, et ad id instruentur, ut Ecclesie Christi nunc nunc, proh dolor! dissipate, et cum doctrine tum uite periculis non paucis grauiter afflicte, fidelem operam impendant, qua electi Christi ubique in fide pura Christi, in agnitione ueritatis, que est ad pietatem, in spem uite eterne, in dies magis ac magis iungamur, proficiamus et grandescamus, ut per multos gloria Dei, publica utilitas et publica honestas promoueatur, quod faxit Christus. Amen.





uITA SMARAGDI AUCTORE TRITHEMIO ABBATE SPANHEMENSI.

Smaragdus abbas monasterii sancti Michelis in Saxonia, ordinis diui Patris Benedicti, uir in diuinis Scripturis ualde eruditus, et secularium litterarum non ignarus, ingenio acutus, sermone compositus, uita et conuersatione deuotus, et regularis discipline moderator celeberrimus, in exponendis Scripturis sanctis, nomen suum longe lateque innotuit, et magnam eruditionis famam obtinuit. Scripsit enim multa preclara uolumina, de quibus exstant subiecta. In regulam sanctissimi Patris nostri Benedicti lib. unum. In psalterium totum lib. unum. In epistolas et Euangelia per circulum anni libros undecim. Sermones ad fratres et alios librum unum. Opus quoque insigne de uirtutibus, quod prenotauit Diadema monachorum. Alia quoque multa tam in diuinis quam in secularibus Scripturis uolumina scripsisse dicitur, que ad manus nostras non uenerunt. Claruit temporibus Otthonum primi et secundi clarissimorum imperatorum. [a 1Kb]





D. SMARAGDI IN COLLECTIONES EPISTOLARUM ET EuANGELIORUM DE TEMPORE ET DE SANCTIS, PRAEFATIO.


Cernens in Ecclesia plurimos diuinarum Scripturarum mysticos sagaciter perquirere sensus, earumque typicos mauelle decerpere fructus, hunc ex multis unum, allegoriarum floribus plenum curaui colligere librum, et de magnorum tractatibus prolatisque sermonibus Patrum, id est Hilarii, Hieronymi, Ambrosii, Augustini, Cypriani, Cyrilli, Gregorii, uictoris, Fulgentii, Ioannis Chrysostomi, Cassiodori, Eucherii, Tychonii, Isidori, Figuli, Bede, Primasii et de caute legendis, Pelagii et Origenis, quasi de magnis fluminibus pelagique gurgitibus in modicos riuulos, pariter deriuator, pariterque exstiti breuiator. Ut si quis natiua ita uiuit pressus ignauia, ut in sacris litteris proprio nequeat sudore querere multa, hec a nobis excerpta, unaque compacta saltim ruminare  non desinet modica. Quia lectionis sacre cognitio, imbecillis baculum, neruosis arma ministrat. Hostium subdolas fortiter premit insidias, et uictoribus eternas feliciter promittit coronas. Ideo  ueluti ferculum uariis deliciis plenum, hunc nos diligenti lectori modicum apponimus librum, ut cum hoc ambrosium palato mentis probauerit gustum, in diuinarum Scripturarum se exercens latissimo campo, sagaciter plurimum Domini perquirat eloquium, et uelut deificum uiuificumque amplectatur anime cibum. Cuius confortatu sedulo, et instanti prudentior, et in futuro seculo uiuat felicior. Et hoc animaduertendum, quia sicut temporibus et diebus conuenientes, ita uerbis uel actionibus, in hoc Comitis libro [a 1Kb] , apostolorum uel prophetarum cum Euangeliorum concordantes utiliter posite sunt lectiones. Quarum concordias, opitulante diuina gratia, in expositionis euangelice calce, ubi opportune uidero nectere, nectam. Ut quomodo sibi inuicem concordi uoce lectiones  respondeant, temporibus, diebus, actionibusque conueniant, diligenter attendens, sine mora solers lector inueniat.





uERSUS SMARAGDI ABBATIS MONASTERII S. MICHAELIS ARCHANGELI.


Quisquis amas typicos legis cognoscere sensus
uitalesque cupis doctorum carpere fructus,
Istius egregii calamum perquire libelli,
Discute paginulas solers et mente sagaci
Quid teneat typicum sublato tegmine disce.
Pabula fert anime uerbo condita salutis,
Pollet et in sacris nimium typicisque figuris,
Sensibus elucet, leto sermone nitescit
Argenti nitidos distincto limite campos,
Et nimium grauidos diuino munere cunctos
Ordine multidico consperso semine uatum
Continet in gremio digestos iste libellus.
Aurea de quorum proprio sudore recisa
Rure, fauente Deo, Patres traxere metalla, 
A quibus eximios, nitido sermone repletos, 
Sum proprio nisus modulo componere libros.
Ex quibus hunc modicum sacro carismate plenum,
Inspirante Deo, uolui coniungere librum.
Qui mihi perspicue difflorans Dindyma legis
Que tenet in sacris monstret nudata figuris,
Abdita qui reseret, nec non qui mystica pandat.
Profert in medium sacro cum dogmate cuncta
Que latuere diu ceco sub tegmine clausa.
Qui rutilus nocuas pellat de mente latebras,
uincula disrumpat, cordis eliminet umbras
Inradietque sacro mentis spiramine fibras,
Ut ualeat uobis diuino semine iacto
Rore poli madidus, doctorum uomere cultus,
Cordis opimus ager, centenos reddere fructus.





INCIPIUNT COLLECTIONES.



IN uIGILIA NATALIS DOMINI.



EPISTOLA BEATI PAULI APOSTOLI AD ROMANOS, CAP. I.

»Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos, in Scripturis sanctis,  de Filio suo, qui factus est ei ex semine Dauid, secundum carnem. Qui predestinatus est Filius Dei, in uirtute, secundum spiritum sanctificationis, ex resurrectione mortuorum Iesu Christi Domini nostri, per quem accepimus gratiam et apostolatum, ad obediendum fidei in omnibus gentibus, pro nomine eius, in quibus estis et uos uocati Iesu Christi Domini nostri.«

Epistola Grecum uocabulum est, diciturque , quod est mittere, quia ad absentes mittitur. Ideo enim inuente sunt epistole, ut absentes certiores facere possimus, si quid sit quod eos scire oporteat, etiam , quod, ut dixi, significat mittere, dicuntur apostoli.


Paulus. uictor episcopus Capue ait: »Qui ante persecutor dicebatur Saulus, audita uoce de celo, a persecutionis intentione cessauit, et ab hoc uocitatus est Paulus, , quod est a cessatione.  Prima nobis questio de nomine ipsius Pauli uidetur exsurgere, cur is qui Saulus dictus est in Actibus apostolorum, nunc Paulus dicatur. Inuenimus in Scripturis diuinis quibusdam commutata uocabula, ut ex Abram Abraham, ex Sarai Sara, ex Iacob Isrel, ex Simone Petrus, aliquos uero binis usos esse nominibus, ut Salomonem eumdemque Idida, Sedechiam eumdemque Ioachim, Oziam eumdemque Azariam. Nam Mattheus idem est et Leui, et quem Mattheus Lebbeum Marcus Tattheum scribit. Secundum hanc ergo cosuetudinem uidetur nobis et Paulus duplici usus esse uocabulo, et donec quidem genti proprie ministrabat, Saulus esse uocitatus, quod et magis appellationi  patrie uernaculum uidebatur. Paulus autem appellatus est, cum Grecis et gentibus leges ac precepta conscribit. Nam et hoc ipsum quod Scriptura dicit: Saulus autem qui et Paulus , euidenter non ei tanc primum Pauli nomen ostendit inpositum, sed ueteris appellationis id fuisse designat.

Seruus Iesu Christi.  Requiramus cur is qui alibi scribit: Non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus: Abba pater , ipse se hic seruum profiteatur. Sed siue id secundum illam humilitatem dictum putemus, quam Dominus docuit, dicens: Discite a me, quia mitis sum et humilis corde , siue quasi  imitator eius, qui semetipsum exinaniuit, formam serui accipiens , non errauimus. Omni enim libertate nobilior est seruitus Christi. Quid est autem seruum esse Christi, nisi seruum esse uerbi Dei, sapientie, iustitie, ueritatis et omnium uirtutum, que est Christus.

uocatus apostolus, segregatus. Nomen hoc, id est, uocatus, quia ad omnes pertinet, qui in Christo credunt, generale potest uideri, quia unusquisque secundum id quod in eo preuidet et eligit Deus, aut apostolus uocatur, aut propheta, aut magister . In Paulo autem non sola generalis uocatio ad apostolatum designatur, sed et electio, secundum  Dei prescientiam, subsecuta , per hoc quod segregatus dicitur in Euangelium Dei, sicut et alibi ipse de se dicit: Cum autem placuit Deo, qui me segregauit de utero matris mee, ut reuelaret filium suum in me . Et in Actibus apostolorum Spiritus sanctus dicit: Segregate mihi Saulum et Barnabum in opus ad quod elegi eos . Preuidit ille, quem non latet mens, quod abundantius, quam ceteri omnes, laboraturus esset in Euangelio, quod in fame et siti, et in frigore et nuditate et in ceteris periculis predicaturus esset Euangelium Christi, et ideo de uentre matris segregauit eum.

In Euangelium Dei. Euangelium, , bona annuntiatio dicitur, natiuitatis scilicet Christi, passionis et resurrectionis et in celum ascensionis.  In aliis locis Euangelium Christi dicitur. Marcus enim ait: Initium Euangelii Iesu Christi. uerum, quia Christus uerbum est, et in principio erat apud Deum, et Deus erat uerbum , unum atque idem dicitur Euangelium Dei, et Euangelium Christi. Ipse enim Dominus dicit: Ego et Pater unum sumus , et pater loquitur dicens: Omnia mea tua sunt, et tua mea, et ideo Euangelium Patris, Euangelium Filii est .

Quod ante promisit per Prophetas suos, in scripturis sanctis. Que de Christo predicta sunt per prophetas, hec etiam de Euangelio predicta esse, sentiendum est, ut illud: Dominus dabit uerbum Euangelizantibus, uirtute multa , et: Quam speciosi pedes euangelizantium bona , et alia  plurima, simul et ostendit se non alium predicare Christum, quam cuius Euangelium prophete promiserant esse uenturum. Ipsos asserit Dei prophetas esse, ut illas scripturas sanctas, que de Christo ante cecinerunt.

De filio suo. Multa Filii gratia hic notatur, cuius etiam in carne natiuitas dissimilis ceteris inuenitur, eo quod ex uirgine natus est.

Qui factus est ei ex semine Dauid secundum carnem. Factus per Spiritum. Si enim secundum carnem factus est, secundum uerbi utique substantiam factus non est.

Qui predestinatus est Filius Dei in uirtute. Ipsa est igitur predestinatio sanctorum, que in Sancto sanctorum maxime claruit, quam negare quis non  potest, recte intelligentium eloquia ueritatis. Nam et ipsum glorie Dominum, in quantum homo factus est, Dei Filius, predestinatum esse dicimus. Clamat doctor gentium in capite Epistolarum suarum, de Filio Dei: Qui factus est ei ex semine Dauid secundum carnem. Qui predestinatus est, Filius Dei in uirtute, secundum Spiritum sanctificationis, ex resurrectione mortuorum. Sicut ergo predestinatus est ille unus, ut caput nostrum esset, ita multi predestinati sumus, ut membra eius essemus. uocat enim Deus predestinatos multos filios suos, ut eos faciat membra predestinati unici Filii sui.

Secundum spiritum sanctificationis.  Sanctificationis uero spiritus dicitur, secundum hoc,  quod prebet omnibus sanctitatem, sicut et alibi de eo scriptum est: Qui factus est nobis sapientia a Deo et sanctificatio .

Ex resurrectione mortuorum Iesu Christi Domini nostri. Non omnium resurgentium, sed ad Christum pertinentium. In ipso Christo resurrectionis forma pretenditur, ut prior omnibus uiam resurrectionis, Dei Filius, filiis aperiret. De quibus ipse dixit: Quia filii Dei sunt, cum sint filii resurrectionis .

Per quem accepimus gratiam et apostolatum. Per Christum accepisse se dicit gratiam et apostolatum, ut pote mediatorem Dei et hominum. Gratia ad laborum patientiam referenda est, ut ipse ait: Plus omnibus laboraui, non ego, sed gratia Dei mecum  ; apostolatus ad predicationis auctoritatem. Siue, gratiam, in baptismo, apostolatum, quando ab Spiritu sancto directus est, accepit.

Ad obediendum fidei in omnibus gentibus, pro nomine eius, in quibus estis et uos, uocati Iesu Christi Domini nostri. Ostendit Euangelii gratiam obedientibus predicandam: in omnibus gentibus ostendit se apostolatum accepisse, ut iam non legi, sed fidei obedirent. Pro nomine eius, id est, uicem nominis eius fungimur, ut ipse ait: Sicut misit me Pater, et ego mitto uos, et qui uos recipit, me recipit .

In quibus estis et uos. Hoc est, et in uobis Romanis apostolatum predicationis accepi.



LECTIO ISAIAE PROPHETAE, CAP. LXII.


»Hec dicit Dominus: Propter Sion non tacebo, et propter Hierusalem non quiescam, donec egrediatur, ut splendor, iustus eius, et saluator eius, ut lampas accendatur. Et uidebunt gentes iustum tuum, et cuncti reges inclytum tuum. Et uocabitur tibi nomen nouum, quod os Domini nominauit. Et eris corona glorie in manu Domini, et diadema regni in manu Dei tui. Non uocaberis ultra derelicta, et terra tua non uocabitur amplius desolata, sed uocaberis uoluntas mea in ea, et terra tua inhabitabitur, quia complacuit Domino in te.«

Propter Sion non tacebo, et propter Hierusalem non quiescam, donec egrediatur, ut splendor, iustus eius.  Hic prophete introducitur persona dicentis: Propter Sion non tacebo, sed tam diu  clamabo, et precibus iungam preces, donec ueniat qui promissus est, et egrediatur, ut splendor, iustus eius, et cunctum orbem suo illuminet splendore.

Et saluator eius, ut lampas accendatur. Ipse qui dicebat in Euangelio: Ego sum lux mundi , et de quo Ioannes dicebat: Erat lux uera, que illuminat omnem hominem, etc. .

Et uidebunt gentes iustum tuum, et rel. Hoc est, uidebunt iustitiam, qua cunctorum creator misertus est gentibus.

Et uocabitur tibi nomen nouum, etc. Id est, nequaquam uocabitur Hierusalem et Sion, sed nomen nouum accipiet, id est, Christianum.

Et eris corona glorie in manu Domini, etc. Erit  Ecclesia quasi corona decoris in manu Domini, et quasi diadema regni in manu Dei sui, quando eam coronauerit turba credentium, et diadema imperii, quando eam martyres gemmarum suarum uarietate distinxerint, et Ecclesia, que prius ab idolis fuerat possessa, et a Deo fuerat deserta, habitabit gaudens cum Christo, et gaudebit Christus cum ipsa, sicut sponsus gaudet in sponsa.



EuANGELIUM MATTHAEI, CAP. I.

»Christi autem generatio sic erat. Cum esset desponsata mater Iesu Maria Ioseph, antequam conuenirent, inuenta est in utero habens de Spiritu sancto. Ioseph autem uir eius cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini  in somnis apparuit ei dicens: Ioseph, fili Dauid, noli timere accipere Mariam coniugem tuam. Quod enim in ea natum est, de Spiritu sancto est. Pariet autem filium, et uocabis nomen eius Iesum. Ipse enim saluum faciet populum suum a peccatis eorum.

Christi autem generatio sic erat.  Quare non Iesu Christi, sed solummodo Christi, hoc est, non utrumque nomen, sed alterum posuit: hoc, ut a maioribus traditur, future reseruauit historie, qua mox angelo dicente subinfertur: Et uocabis nomen Iesum , et rel. Quod ergo, qualiter uocatum sit, mox scribendum euangelista preuidit, anticipando preripere non debuit. Generatio autem, aut ipse Christus dicitur in carne generatus, ut  idem sit Christi generatio, ac si diceretur: Generatio que est Christus, aut, sicut a quibusdam legitur, ut sit iste ordo uerborum: Sic autem erat Christi generatio, hoc est, sic ad Christum pertinet hec genealogia. Sequitur.

Cum esset desponsata mater eius Maria Ioseph.  Queritur quare non de simplici uirgine, sed de desponsata Dominus natus sit? Primo ut per generationem Ioseph, origo Marie monstraretur, quia consuetudo diuinarum Scripturarum est, non per feminas, sed per uiros genealogiam texere. Secundo, ne lapidaretur a Iudeis ut adultera. Tertio, ut in Aegypto fugiens, haberet maritale solatium. Quartam causam addidit Ignatius, ut partus celaretur diabolo, dum eum putat non de uirgine, sed de  uxore generatum.

Antequam conuenirent. Non ab alio inuenta est, nisi a Ioseph, qui pene licentia maritali future uxoris omnia nouerat. Quod autem dicitur: Antequam conuenirent, non sequitur, ut postea conuenerint, ut falsiloquus uult Heluidius, sed Scriptura, quid factum non sit, ostendit. Notandum quod ait: Antequam conuenirent, uerbo conueniendi non ipsum concubitum, sed nuptiarum, que precedere solent tempus, insinuatum, quando ea, que prius desponsata fuerat, esse coniux incipit.  Ergo antequam conuenirent dicit, id est, antequam nuptiarum solemnia rite celebrarent.

Inuenta est in utero habens de Spiritu sancto. Siquidem  memorato ordine postea conuenerunt, quando Ioseph ad preceptum angeli accepit coniugem suam, sed non concumbebant, quia sequitur: Et non cognoscebat eam.

Inuenta est autem in utero habens. A nullo alio quam a Ioseph, qui licentia maritali future uxoris pene omnia nouerat. Ideoque tumentem eius uterum mox curioso deprehendit intuitu. Et alibi inuenimus scriptum: In utero, inquit, habens, non, in uterum accipiens, quia non aliunde acceptum fuisse, sed interius, superueniente Spiritu sancto, in utero uirginali integritate circumsepto, habitum declarat conceptum. Sequitur.

Ioseph autem uir eius. Consuetudo Scripturarum est, ut sponsas uxores et sponsos uiros earum appellent.


Cum esset iustus. Iustus enim iustitie templum nequaquam corrumperet, quod conceptum habuit, antequam conuenirent; merito autem euangelista Ioseph appellat iustum, ut idoneum eius commendet fuisse testimonium.  Iustus dicitur Ioseph, ut ex prerogatiua, collata iustitie, doceatur eum meruisse cognoscere gratiam, que fuerat beate Marie collata, et ideo nec accusare eam poterat. Nec derelinquere presumebat, sed nouo miraculi stupore suspensus, non temeritate conceptus, sed noue reuerentia fecunditatis sponsatam derelinquere cogitabat, unde et ab angelo, ut dubitans, commonetur.

Et nollet eam traducere. Hoc est, infamare. Traductionis  enim uerbum sepe in malam partem reperitur, quod etiam Grecus sermo non absurde significat, , id est, propalare, quod est, palam facere. Omnibus enim notum sponse conceptum ostendere noluit.

uoluit occulte dimittere eam. Dimittere, ut multi uolunt, positum est pro eo quod est uxorem non ducere. uel certe dimittere eam uoluit, hoc est a pena adulterii, quasi innocentem, liberare. Ne quasi adulteram traderet ad penam, quam sciebat ab omni contagionis reatu securam: occulte autem, ait, ne aut dimissa uxore sua, coitus reatum super eam induceret, aut liberata, seipsum quasi adulterii reum constitueret.

Hec autem eo cogitante, ecce angelus Domini in  somnis, etc. Hunc angelum Domini multi Gabrielem esse consentiunt. Bono et iusto uiro, bona et iusta cogitante, congrue bonus et iustus apparuit nuntius. Sepe etenim in Scripturis sanctis talia inueniuntur, ut de Deo solerter cogitantibus, opportuna adhibeatur consolatio, ut duobus in uia ambulantibus, dum de se sermocinarentur, ostensus est Dominus . Et rursus: Undecim apostolis de eo colloquentibus, clausis licet ianuis, adfuit .  Cur in somnis et non potius aperte? quia scilicet erat uir prorsus fidelis et manifestiore reuelatione non indigens. Pastores quoque tanto manifestius, quanto magis ab huiusmodi eruditione per agrestem erant uitam remoti. Sequitur.


Ioseph fili Dauid. Dicens: Ioseph fili Dauid, blandientis affectu alloquitur, ut non quasi ignotum exterreret eum, cum et nomine et genere notus existeret. Familiaritatis enim indicium est, proprio aliquem uocare nomine, simulque notandum quod Ioseph filius esse dicatur Dauid, ut Maria de Dauid stirpe monstraretur. Sic enim Dominus Mosi dicit: Nemo nisi de tribu sua coniugio copuletur .  Cur non Iacob potius filius nominatur, sed Dauid refertur esse filius, multis procreatoribus in medio derelictis, nisi ut origo regia declararetur, de qua uentura predicebatur Christi natiuitas.

Noli timere accipere Mariam coniugem tuam. Timebat namque sponse illius profiteri coniugium,  cuius spiritalem deprehenderat esse conceptum.  Accipere autem dixit, non ad coniugii copulam, sed ad spiritalis consortii inseparabilem societatem. Mariam quoque et ipsam angelus proprio nuncupat nomine, ut amborum nomina designet in celis esse descripta, que angelus nominauit in terra. Sequitur:

Quod enim in ea natum est, de Spiritu sancto est. In ea, inquit, natum, non extrinsecus seminatum.

Pariet autem filium et uocabis nomen eius Iesum. Ipse enim saluum faciet populum suum a peccatis eorum. Sequitur etymologia nominis Iesu, cum dicit: Saluum faciet populum suum. uere suus populus est, qui per ipsum saluus fit a peccatis.



LECTIO ISAIAE PROPHETAE, CAP. IX.


»Populus gentium qui ambulabat in tenebris, uidit lucem magnam, habitantibus in regione umbre mortis lux orta est eis. Paruulus enim natus est nobis, et filius datus est nobis. Et factus est principatus eius super humerum eius. Et uocabitur nomen eius admirabilis, consiliarius, Deus, fortis, Pater futuri seculi, princeps pacis. Multiplicabitur eius imperium, et pacis eius non erit finis. Super solium Dauid et super regnum eius sedebit, ut confirmet illud et corroboret in iudicio et iustitia, amodo et usque in sempiternum. Zelus domini faciet hoc.«

Populus gentium qui ambulabat in tenebris uidit lucem magnam.  Hic locus ita explanatus, adueniente Christo et predicatione illius  coruscante, primo terra Zabulon et Nephthalim Scribarum et Phariseorum erroribus est liberata, et grauissimum traditionum Iudaicarum iugum excussit de ceruicibus suis, postea per Euangelium Pauli apostoli, qui nouissimus apostolorum omnium fuit, ingrauata est, id est, multiplicata predicatio et in terminos gentium, et uiam uniuersi maris Christi Euangelium splenduit. Denique omnis orbis, qui ante ambulabat, uel sedebat in tenebris, et idololatrie ac mortis uinculis tenebatur, clarum lumen Euangelii aspexit.

Habitantibus in regione umbre mortis, lux orta est eis. Inter mortem et umbram mortis hoc esse puto, quod mors eorum est, qui cum operibus  mortuis ad inferos perrexerunt. Anima enim que peccauerit ipsa morietur. Umbra autem mortis eorum, qui cum peccent, necdum de uita egressi sunt, possunt enim, si uolunt, penitentiam agere.

Paruulus enim natus est nobis, et filius datus est nobis. Iste igitur puer qui natus est de uirgine, appellatur Emmanuel, id est, nobiscum Deus, et habet principatum super humerum, uel quia crucem suam ipse portauit, uel quia de ipso scriptum est: Reuelauit Dominus Deus brachium sanctum suum omnibus gentibus. Et illud: Et brachium Domini cui reuelatum est ? uocabitur ergo post duo nomina, sex aliis nominibus, admirabilis, consiliarius, Deus, fortis, Pater futuri seculi, princeps pacis. Non enim, ut plerique putant, una iungenda  sunt nomina, ut legamus, admirabilis consiliarius, et rursum, Deus fortis, sed adimirabilis legendum est separatim, quod Hebraice dicitur [Figure: [Hebrew text] 7Kb] , et consiliarius seorsum, qui lingua eorum appellatur [Figure: [Hebrew text] 7Kb] , et Deus separatim, qui Hebraice [Figure: [Hebrew text] 7Kb] dicitur, fortis Hebraice [Figure: [Hebrew text] 7Kb] appellatur: patrem autem futuri seculi, quod in nostra uocatione completur: et principem pacis, qui locutus est ad apostolos: Pacem meam do uobis, pacem meam relinquo uobis . Non dubitabit, qui pacem nostram, iuxta Apostolum, esse legerit Dominum saluatorem.

Multiplicabitur eius imperium, et pacis non erit finis. Nec dubitare poterit de multiplici saluatoris imperio et pace eius, que non habeat finem, qui in Psalmis legerit: Postula a me et dabo tibi gentes  hereditatem tuam et possessionem tuam terminos terre . Et rursum: Et multitudo pacis, donec auferatur luna , id est, usque ad consummationem seculi.

Super solium Dauid et super regnum eius, ut confirmet illud et corroboret, etc. Principatus autem illius et imperium erit super solium et regnum Dauid, quod post captiuitatem Babylonicam fuerat dissipatum, ut confirmet illud et roboret et doceat esse perpetuum. Ne cassa repromissio Dei iudicetur ab incarnationis tempore usque in sempiternum.

Zelus Domini exercituum faciet hoc. Zelus, id est, emulatio Domini fecit hoc, quia ipsi eum ad emulationem prouocauerunt in his qui non erant dii, et ille eos prouocauit ad emulandum in gentem que  non erat gens .



EuANGELIUM LUCAE, CAP. II.

»Factum est autem in diebus illis. Exiit edictum a Cesare Augusto, ut describeretur uniuersus orbis. Hec descriptio prima facta est a preside Syrie Cyrino. Et ibant omnes ut profiterentur, singuli in ciuitatem suam. Ascendit autem et Ioseph a Galilea de ciuitate Nazareth in Iudeam, in ciuitatem Dauid, que uocatur Bethleem, eo quod esset de domo et familia Dauid, ut profiteretur cum Maria desponsata sibi uxore pregnante. Factum est autem cum essent ibi, impleti sunt dies ut pareret. Et peperit filium suum primogenitum, et pannis eum inuoluit, et reclinauit in  presepio, quia non erat ei locus in diuersorio. Et pastores erant in regione eadem uigilantes et custodientes uigilias noctis supra gregem suum. Et ecce angelus Domini stetit iuxta illos et claritas Dei circumfulsit illos. Et timuerunt timore magno, et dixit illis angelus: Nolite timere. Ecce enim euangelizo uobis gaudium magnum, quod erit omni populo, quia natus est nobis hodie saluator, qui est Christus Dominus, in ciuitate Dauid. Et hoc uobis signum: Inuenietis infantem pannis inuolutum et positum in presepio. Et subito facta est cum angelo multitudo militie celestis, laudantium Deum et dicentium: Gloria in altissimis Deo. Et in terra pax hominibus bone uoluntatis.«


Exiit edictum a Cesare Augusto, ut describeretur uniuersus orbis.  Non solum autem hec noua mundi descriptio illius summi regis aduentui testimonium perhibebat, qui congregatos, a mundi plagis omnibus, electos suos, eterne beatitudinis albo conscriberet, uerumetiam eiusdem regni duces, quieta sui moderaminis pace iuuabat. Quia nimirum compressis a preliorum turbine gentibus uniuersis, predicaturos orbi Christi discipulos, quo libet propter uerbum ire uellent, ab ingruentium feruore seditionum, tremenda id temporis, ut ita dixerim, Romani nominis umbra protegebat. Exiit ergo edictum a Cesare Augusto, ut censum profiteretur uniuersus orbis, quia imminebat edictum regis Christi, quo salutem consequeretur uniuersus  orbis, qui uocabulum Augusti perfectissime complens, ut pote suos et augescere desiderans, et ipse augere sufficiens, censoribus sue professionis non ablatione pecunie subiectos, sed fidei oblatione signare precepit: Euntes, inquiens, in mundum uniuersum, predicate Euangelium omni creature: qui crediderit et baptizatus fuerit saluus erit .

Hec descriptio prima facta est. Significat hanc descriptionem uel primam esse earum que totum orbem concluserint, quia plereque iam partes terrarum sepe leguntur fuisse descripte, uel certe primo tunc cepisse, quando Cyrenius, uir unus ex consensu curie Romane, a Cesare, ius dare gentibus, Syriam missus est. Quomodo tunc, imperante Augusto et Cyrenio presidente, ibant omnes ut censum  profiterentur, singuli in suam ciuitatem, ita et nunc imperante per Ecclesie presides, id est, doctores, imo suadente et premia pollicente Christo, eamus omnes, nullus excipiatur a censu iustitie, ueniamus ad eum qui laboramus et onerati sumus, et ipse reficiet nos. Tollamus iugum eius super nos, et discamus ab eo quia mitis est et humilis corde, et inueniemus requiem animabus nostris. Hec est enim nostra ciuitas et patria, requies uidelicet beata et celestis animarum, ad quam nimirum ciuitatem pacis et quietis ire et deuote regi nostro thesaurum referre, est crescentibus quotidie uirtutis ac fidei profectibus superne lucis, que sunt gaudia eterna, speculari, et pro his acquirendis,  prospera mundi simul et aduersa contemnere, et his acquisitis, mundatos nos ab omni inquinamento carnis, et spiritus, pretiosius auro Deo munus offerre. Sequitur.

Ascendit autem et Ioseph a Galilea de ciuitate Nazareth, in Iudeam ciuitatem Dauid, que uocatur Bethleem, et reliqua.  Ioseph, auctus, uel augmentum interpretatur. Galilea, transmigratio, uolubilitas, rota, uel confessio; Nazareth, flos, uirgultum, uel munditia; Iudea confessio, siue glorificans; Bethleem, domus panis; Dauid, fortis manu, uel desiderabilis interpretatur. Nomen quidem inde mutuans, quod gigantem fortiter strauerit, et pulcher aspectu decoraque facie fuerit. Illum scilicet de sua domo ac familia nasciturum  prefigurans, qui singulariter mundi principem debellaret, speciosus forma pre filiis hominum : et ipse in Bethleem natus est, ut intellectualium pastor esset ouium, hoc est, simplicium rector animarum.

Factum est autem cum esset ibi, impleti sunt dies, ut pareret, et peperit filium suum primogenitum. Bene, non solum propter indicium regii stemmatis, sed propter nominis sacramentum, Dominus in Bethleem nascitur.  Bethleem namque domus panis interpretatur, ipse namque est, qui ait: Ego sum panis uiuus, qui de celo descendi . Locus ergo, in quo Dominus nasceretur, domus panis ante uocatus est, quia futurum erat ut ille per materiam carnis appareret, qui  electorum mentes interna satietate reficeret.  Sed et usque hodie et usque ad consummationem seculi Dominus in Nazareth concipi et in Bethleem nasci non desinit, cum quilibet audientium, uerbi flore suscepto, domum se eterni panis efficit. Quotidie in utero uirginali, hoc est, in animo credentium per fidem concipitur, per Baptisma gignitur. Quotidie genitrix Dei Ecclesia, suum comitata auctorem, de rota mundane conuersationis, quod Galilea sonat, in ciuitatem Iuda, confessionis uidelicet et laudis, ascendens, censum sue deuotionis eterno Regi persoluit. Que in exemplum beate semper uirginis Marie nupta simul et immaculata concipit nos uirgo de spiritu, parit nos uirgo sine gemitu, et quasi alii quidem  desponsata, sed ab alio fecundata, per singulas sui partes, que unam Catholicam faciunt, preposito sibi pontifici uisibiliter iungitur, sed inuisibili Spiritus sancti uirtute cumulatur. Unde et bene Ioseph auctus interpretatur, indicans nimirum hoc uocabulo, quod instantia magistri loquentis nil ualet, si non augmentum superni iuuaminis, ut audiatur, acceperit. Quod autem filium suum primogenitum Maria peperisse describitur, non iuxta Heluidianos accipiendum est, alios quoque filios eam procreasse, quasi nequeat primogenitus dici, nisi qui habeat fratres, sicut non unigenitus nisi qui caret fratribus, solet appellari. Quia et testimonium legis, et manifesta ratio declarat, omnes unigenitos, etiam  primogenitos, non autem omnes primogenitos etiam unigenitos posse uocari, hoc est, non solum esse primogenitum, post quem alii, sed omnem ante quem nullus e uulua processerit. Est ergo Christus iehsu unigenitus in substantia Deitatis, primogenitus in susceptione humanitatis; primogenitus in gratia, unigenitus in natura.

Et pannis eum inuoluit et reclinauit in presepio, quia non erat ei locus in diuersorio.  Quid retribuam Domino pro omnibus que retribuit mihi. Qui totum mundum uestit ornatu, pannis uilibus inuoluitur, ut nos stolam primam recipere ualeamus. Per quem omnia facta sunt, manus pedesque cunis astringitur, ut nostre manus ad opus bonum exerte, nostri sint pedes in uiam pacis directi.  Cuius celum sedes est, duri presepis angustia continet, ut nos per celestis regni gaudia dilatet. Qui panis est angelorum, in presepio reclinatur, ut nos quasi sancta animalia carnis sue frumento reficiat. Qui ad dextram patris sedet, in diuersorio loco eget, ut nobis in domo Patris sui multas mansiones prepararet. Quamuis hoc, quod non in parentum domo, sed in diuersorio et in uia nascitur, per significationem intelligi altius potest. Ipse namque ait: Ego sum uia, ueritas et uita , qui ergo per diuinitatis essentiam ueritas et uita permanet, per incarnationis mysterium uia factus est, qua nos ad patriam, ubi ueritate et uita frueremur, adduceret.

Et pastores erant in regione eadem uigilantes, et  custodientes uigilias noctis super gregem suum. Quod uigilant itaque nato Domino pastores supra gregem ouium suarum, significant eos, cum dispensatione manifesta, uigilaturos in Ecclesia pastores animarum castarum, quibus dicatur: Pascite, qui in uobis est, gregem Dei .

Et ecce angelus Domini stetit iuxta illos, et claritas Dei circumfulsit illos.  Bene autem uigilantibus pastoribus, angelus apparet, eosque Dei claritas circumfulget, quia illi pre ceteris uidere sublimia merentur, qui fidelibus gregibus preesse sollicite sciunt. Dumque ipsi pie super gregem uigilant, diuina super eos gratia largius coruscat.  uidete Ecclesie surgentis exordium, Christus nascitur, et pastores uigilare ceperunt, et bene  pastores uigilant quos bonus pastor informat. Grex igitur, populus. Nox, seculum. Pastores sunt sacerdotes, aut fortasse ille sit pastor, cui dicitur: Esto uigilans et confirma ceteros, quia non solum episcopos, sed etiam angelos destinauit. Angelus Mariam, angelus Ioseph, angelus pastores instruit, et concipiendum, et conceptum, et natum, celi ciues Deum testantur, ut et mortales sufficienter imbuant, et suum auctori seruitium incessanter impendant. Nam et in sequentibus tentato, passuro, surgenti, atque ad celos ascendenti, semper adesse perhibentur.

Et timuerunt timore magno, et dixit illis angelus: Nolite timere, ecce enim euangelizo uobis gaudium  magnum, quod erit omni populo.  Non omni populo Iudeorum, quorum plurimi rebelles exstitere, sed omni fidelium populo, de cunctis tribubus, gentibus, et linguis, in unam Christi Ecclesiam congregato, eternum gaudium euangelizatur et magnum.

Quia natus est nobis hodie Saluator, qui est Christus Dominus, in ciuitate Dauid. Ubi notandum quod angelus qui in noctis utique uigiliis pastores affatur, non ait: Hac nocte, sed, hodie natus est uobis Saluator. Non aliam scilicet ob causam, nisi quia gaudium magnum euangelizare ueniebat. Nam ubi tristitia significatur, ibi sepe nox adiungitur, uel nominatur, ut illud: Omnes uos scandalum patiemini in me in ista nocte . Neque enim frustra  angelus tanto lumine cinctus apparuit, ut claritas Dei pastores circumfulsisse, hoc est, ex omni parte illorum radios luminis aspersisse dicatur, quod nunquam in tota Testamenti ueteris serie, toties angelis apparentibus, adiungitur. Sed mystice premonuit, quod aperte postea monuit Apostolus, dicens: Nox precessit, dies autem appropinquauit. Abiiciamus ergo opera tenebrarum et induamur arma lucis, sicut in die honeste ambulemus.

Et hoc uobis signum: Inuenietis infantem pannis inuolutum, etc.  Notandum solertius quod signum nati Saluatoris datur, infantem non Tyrio exceptum ostro, sed pannis squalentibus inuolutum: non in ornatis auro stratoriis, sed in presepibus inueniendum, hoc est, non tantum humilitatis  eum et mortalitatis, sed et paupertatis habitum suscepisse pro nobis, quia cum diues esset, pauper factus est pro nobis, ut nos illius inopia ditaremur . Cum esset Dominus celorum, pauper factus est in terris, ut terrigenas doceret paupertate spiritus regnum acquirere posse celorum.

Et subito facta est cum angelo multitudo militie celestis laudantium Deum et dicentium: Gloria in excelsis Deo et in terra pax hominibus bone uoluntatis. Uno euangelizante nuntio, natum in carne Deum, mox multitudo militie celestis aduolans consono in laude creatoris ore prorumpit, ut et sui, sicut semper, obsequii deuotionem Christo impendat, et nos suo pariter instruat exemplo, quoties uel aliquis  fratrum sacre eruditionis uerbis insonuerit, uel ipsi lecta siue audita, que pietatis sunt, ad mentem reduxerimus, Deo statim laudes, ore, corde et opere reddendas. Et bene chorus adueniens angelorum, militie celestis uocabulum accipit, qui et duci illo potenti in prelio, qui ad debellandas ereas potestates apparuit, humiliter obsecundat, et ipse potestates easdem contrarias, ne mortales tantum tentare ualeant, quantum uolunt, fortiter armis celestibus perturbat. Quia uerus Deus est et homo nascitur, iure hominibus pax et Domino gloria canitur. Glorificant angeli Deum pro nostra redemptione incarnatum, quia dum nos conspiciunt recipi, suum gaudent numerum repleri: optant pacem hominibus,  quia quos infirmos prius abiectosque dispexerant, nascente in carne Domino, iam socios uenerantur. Qui, cum pacem hominibus poscunt, exponunt, et quibus, uidelicet bone uoluntatis, hoc est, eis qui suscipiunt natum Christum, non autem Herodi, pontificibus et Phariseis, ceterisque Antichristis, qui eius natiuitate audita, turbati sunt, eumque, quantum ualuere, gladiis insecuti: Non est enim pax impiis, dicit Dominus , Pax autem multa diligentibus nomen tuum, Domine, et non est illis scandalum .



EPISTOLA PAULI AD HEBRAEOS, CAP. I.

»Multifariam multisque modis olim Deus loquens Patribus in prophetis. Nouissime diebus istis locutus est nobis in Filio, quem constituit heredem  uniuersorum, per quem fecit et secula. Qui cum sit splendor glorie et figura substantie eius, portansque omnia uerbo uirtutis sue, purgationem peccatorum faciens. Sedet ad dexteram maiestatis in excelsis. Tanto melior angelis effectus, quanto differentius pre illis nomen hereditauit. Cui enim dixit aliquando angelorum: Filius meus es tu, ego hodie genui te; et rursum: Ego ero illi in patrem, et ipse erit mihi in filium? Et cum iterum introducit primogenitum in orbem terre, dicit: Et adorent eum omnes angeli eius. Ad angelos quidem dicit: Qui facit angelos suos spiritus, et ministros suos flammam ignis. Ad Filium autem: Thronus tuus Deus in seculum seculi, uirga equitatis, uirga regni tui. Dilexisti iustitiam et odisti iniquitatem,  propterea unxit te Deus, Deus tuus, oleo exsultationis pre participibus tuis. Et tu in principio Domine terram fundasti, et opera manuum tuarum sunt celi. Ipsi peribunt, tu autem permanebis. Et omnes ut uestimentum ueterascent, et uelut amictum mutabis eos, et mutabuntur. Tu autem idem ipse es, et anni tui non deficient.«

Multifarie et multis modis olim Deus loquens patribus in prophetis.  Dicendo enim: Multifarie et multis modis olim Deus locutus est patribus nostris in prophetis, significat quod alibi dictum est: Ego enim uisiones multiplicaui, et in manibus prophetarum assimilatus sum . Quod autem sequitur: In nouissimis diebus locutus est nobis in Filio suo, ueluti si diceret: Quid magnum,  si prophetas misit patribus nostris? nobis enim ipsum proprium Filium unigenitum misit.

Quem constituit heredem uniuersorum. Cum dicit: Quem constituit heredem humanitatem significat, cui dictum est: Pete a me et dabo tibi gentes hereditatem tuam . Ergo non iam portio Domini tantum Iacob, et sors eius Isrel, sed omnes nationes et gentes toto orbe diuisas, in hereditatem distinctim sanguis amplectitur Christi.  Hereditas ab hero dicta est, id est, domino, quod in ea potestate libera dominetur.  Heredis hic utitur nomine, ut duo quedam per hoc astruat et ostendat, hoc est, quod proprius sit Filius, et quod dominationis illi nulla contingat amissio.  Cum ergo dicit: Quem constituit heredem uniuersorum, subintelligitur, totius mundi.

Per quem fecit, inquit, et secula. Ubi sunt qui dicunt? Erat, quando non erat: Sicut enim neminem iudicat Pater, sed dicitur iudicare per Filium, quoniam iudicem genuit, sic etiam dicitur operari per Filium, quia eum constat opificem genuisse .

Qui est splendor glorie et character substantie eius. Non enim ex intellectu proprio hec loquebatur Apostolus, nec humano hanc dispensationem reperiebat ingenio, sed Spiritus sancti hec illi suggerebat administratio. Hoc cum religiositate debemus accipere, quia ex ipso impassibiliter natus, neque diminutus, neque in aliquo minoratus, sed Deus uerus, de Deo uero, omnipotens de omnipotente, lumen de lumine,  ex quo omnia, per quem omnia, in quo omnia.

Portans omnia uerbo uirtutis sue. Solent Ariani proponere: Quia cum dixisset Deus: Fiat lux , Pater preceperit, Filius obedierit. Sed ecce ostendimus quia suo uerbo cuncta perfecit: Ferens omnia, inquit, hoc est, gubernans, siquidem cadentia et ad nichilum tendentia continet. Non enim minus est, continere mundum quam fecisse. Sed si oportet aliquid audacius dicere, adhuc amplius est. Nam in faciendo quidem ex nullis existentibus rerum essentie producte sunt; in continendo uero, que facta sunt, ne ad nichilum redeant, continentur. Hic ergo dum reguntur, et ad inuicem sibi repugnantia coaptantur, magnum et ualde mirabile plurimeque uirtutis indicium declaratur.


Purgationem peccatorum faciens. Postquam enim dixit superius illa magna ualdeque miranda, dicit nunc et de cura eius et purgatione peccatorum, quam erga nos egit, sic et Petrus de illo ait: Qui peccata nostra pertulit in corpore suo super lignum, ut peccatis liberati, cum iustitia uiuamus . Et Ioannes ait: Qui dilexit nos, et lauit nos a peccatis nostris, in sanguine suo, et fecit nos regnum, sacerdotes Deo et Patri suo.

Sedet ad dexteram maiestatis in excelsis. In excelsis ergo dicens, non eum in loco concludit, sed ostendit omnibus altiorem, quoniam usque ad ipsum solium paterne claritatis. Sicut ergo Pater in excelsis est, sic et Filius. Consessus enim nichil demonstrat aliud, nisi honoris equalitatem.


Tanto enim melior angelis effectus, quanto differentius pre illis nomen hereditauit. In hoc quod dixit, factus, pro susceptus, intellige, tanquam si diceret, melius est susceptus ab angelis.

Cui enim angelorum dixit aliquando: Filius meus es tu?  Intendamus ergo quod posuit: Dixit ad me, Filius meus es tu, quod etiam ei dicturus erat post baptismum: Hic est filius meus dilectus, in quo mihi bene complacui. Et ut Christum unam personam, id est, uerbum carnem factum esse sentires, adiecit: Ego hodie genui te. Dicendo enim, hodie, ceternitatem sue maiestatis ostendit, hodie enim, apud Deum nullo initio incipit, nullo fine concluditur. Non est enim ibi, fuit, neque, erit,  sed semper permanet, et semper est, et quidquid dixeris illi, hodie est. Quod ait: Genui te, natiuitatem illam significat, de qua Isaias dicit: Generationem eius quis enarrabit ?

Et rursum: Ego ero illi in patrem et ipse erit mihi in filium. In his duobus uersibus, absolute debellatur iniquitas Iudeorum; quid enim euidentius, quid planius, quam ut esse credatur filius, qui inuocat patrem: et rursum credatur esse pater, qui appellat filium.

Et cum iterum introducit primogenitum in orbem terre, dicit.  Introitum ergo assumptionem carnis appellat, foris enim eramus a Deo, sicut qui sunt extra regales aulas in uinculis colligati. Sic etiam Christus effecit, egressus quippe ad  nos, hoc est, carnem sumens et collocatus nobiscum, precepta Regis innotuit, et sic nos a peccatis emundans, et ad Deum conuertens, in aulam regalem, uelut mediator optimus, introduxit. Propterea ergo exitum uocat sue incarnationis aduentum. Tunc enim totum orbem possedit, cum ab uniuersis est agnitus, quomodo si quis in quamdam domum introducat aliquem, et confestim omnes illius domus principes iubeat, ut illum proni simul omnes adorent. Ita et Christum secundum carnem iussit a cunctis angelis adorari, dicens: Et adorent eum omnes angeli Dei.

Et ad angelos quidem dicit: Qui facit angelos suos spiritus.  Qui facit angelos suos spiritus. Spiritus generale nomen est, incorporalis potentisque  substantie, uisibiliter, siue inuisibiliter, operans quod ei diuinitus inspiratur. Angelorum enim nomen non significat naturam, sed obedientiam, enim Greca lingua dicitur, qui Latine nuntius interpretatur. Nam quando mittuntur, angeli fiunt, cum tamen natura spiritus esse noscantur. Addidit, suos, ut illos ostenderet, qui recta mente Domini uoluntatibus obsecundant.

Et ministros suos flammam ignis.  Ignem urentem dicit, ut in aliis lumen ueritatis infundant, in aliis peccata consumant. Ignis iste sanctos purgat, peccatores consumit. Ignem istum, qui sanctus est, non timeat; qui peccator est, timeat. Ego puto istos esse ignes angelos eius. Isti ergo angeli, quos consumunt? quiscunque est lignum, fenum,  stipula, qui autem aurum et argentum est, et lapides pretiosi, mittetur quidem in ignem, sed mundior inuenietur.

Ad filium autem: Thronus tuus Deus in seculum seculi.  Ecce magna differentia, quia illi quidem creati sunt, hic autem increatus. Intueris quomodo diuidit, et cum quanta claritate creaturas a creatore discernit, ministros uocans, et Dominum: seruos et heredem. Ad proprium Filium dicit: Sedes tua Deus in seculum seculi. Ecce habes regni signaculum: Et uirga equitatis, inquit, uirga regni tui. Ecce habes et aliud signaculum.  uirga uero ista regulam diuine significat equitatis, que ueraciter recta dicitur, quia  nulla prauitate curuatur, uirga ista iustos regit, impios percutit, continet ueraciter supplicantes, sed hec uirga non de cespite arboris egreditur, sed ab ipsius diuinitatis iustitia procedit, fortitudo inuicta, equitas rectissima, inflexibilis disciplina.

Dilexisti iustitiam et odisti iniquitatem. Ipsa est uirga recta, amare equitatem et odisse nequitiam. Nemo enim perfecte diligit iustitiam, nisi qui et actus pessimos exsecratur, quoniam diuersis qualitatibus, eodem tempore non est in uno loco. Nec potest ipso momento ibi nigrum uideri, ubi candor insederit, quia et presentia lucis, noctis absentia est.

Propterea unxit te Deus, Deus tuus, oleo exsultationis pre participibus tuis.  Alii reges, qui  typum illius pretulerunt, et regnando consortes dicti sunt, oleo corruptibili sunt inuncti. Hic uero Filius Dei a Deo Patre, oleo exsultationis, hoc est, resurrectionis, ascensionis dominationisque est delibutus, quia Christus natura unctus, nos per gratiam.

Et tu in principio, Domine, terram fundasti et opera manuum tuarum sunt celi, ipsi peribunt, tu autem permanebis.  Cum dicit: Initio terram tu fundasti, Domine, ostendit quod a sanis mentibus non potest abnegari, quia creator ante creaturas suas, sine aliquo initio cognoscitur exstitisse. Et intende, quia hic opiniones philosophorum mirabili breuitate destruxit, quarum prima est: Mundum a nullo esse creatum. Secunda: Sine fine mansurum.  Sed cum dicitur: Initio terram tu fundasti, Domine, et opera manum tuarum sunt celi, prima illa persuasio nefanda conuincitur. Cum uero pronuntiatur: Ipsi peribunt, finem eos habere declarauit, ut nullus in stellis, gentili errore, confideret, cum eas immutandas esse sentiret. Quod autem ait: Tu autem permanes, sicut eternitatem Domini ostendit, dum crearet omnia, sic, post celos mutatos, ipsum dicit in maiestatis sue gloria permanere.

Et omnia, ut uestimentum ueterascent. Dicendo enim, omnia, ut arbitror, non angelos, non spiritales creaturas designat, que in sua dignitate mansure sunt, sed illa, que commutatione probantur obnoxia. Quod autem dicit: Sicut uestimentum ueterascent,  ad carnis fragilitatem uidetur aptandum, ipsum enim ueterascit, quod more uestis morte consumitur.

Et uelut amictum immutabis eos, et mutabuntur. Amictum, id est opertorium, celos forsitan debemus aduertere, qui ad uicem uelaminis terras operiunt, qui similiter, ut alia, commutabuntur. Et ut facta Domini ostenderet, iam sub eternitate mansura dicit: Mutabis ea, et mutabuntur, quia nunquam erunt ad hoc corruptibile reditura. Nam si corruptioni ulterius subiacerent, non dicerentur esse mutata. Sicut Daniel propheta testatur, dicens: Quoniam sapientia et uirtus et intellectus ipsius sunt, et ipse mutat tempora et secula , subiecit.

Tu autem idem ipse es, et anni tui non deficient.  Idem positum est contra illa que dicta sunt, quoniam dum illa sint commutabilia, Dominus semper immutabilis perseuerat: ipse omnipotentiam eius designat, quia reuera ipse est, cum se digna semper operatur, esse naturam eius subsequenter declarat, quia ipse solus per se nouit esse, qui, ut sit, alio non eget adiutore: sic istis tribus uersibus, et mutatio creaturarum, et eternitas Domini mirabili breuitate descripta sunt.



EuANGELIUM IOANNIS, CAP. I.

»In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil, quod factum est. In ipso uita erat, et uita erat lux hominum. Et lux in tenebris  lucet, et tenebre eam non comprehenderunt. Fuit homo missus a Deo, cui nomen erat Ioannes. Hic uenit in testimonium, ut testimonium perhiberet de lumine, ut omnes crederent per illum. Non erat ille lux, sed ut testimonium perhiberet de lumine. Erat lux uera, que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. Quotquot autem receperunt eum, dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Et uerbum caro factum est, et habitauit in nobis. Et uidimus gloriam eius, gloriam  quasi Unigeniti a Patre, plenum gratia et ueritate.«

In principio erat uerbum, et uerbum erat apud Deum, et Deus erat uerbum, etc.  In principio erat uerbum. In quo principio? Et uerbum erat apud Deum. Et Deus erat uerbum. Assidue enim dicenda nomina uerborum, quasi uiluerunt uerba. Ecce uerbum dico, cum dico Deus, quam breue est quod dixi, quatuor litteras et syllabas duas. Nunquidnam hoc totum est, Deus, quatuor littere et syllabe due? an quantum hoc uile est, tantum carum est, quod in eis intelligitur, quid factum est. In corde tuo, cum dicerem, Deus, magna et summa quedam substantia cogitata est, uiua, perpetua, omnipotens. infinita, ubique presens, ubique tota,  nusquam exclusa, quando ista cogitas, hoc est, uerbum de Deo in corde tuo.  Alii euangeliste Christum ex tempore natum describunt, Ioannes eumdem in principio fuisse testatur, dicens: In principio erat uerbum. Alii inter homines eum subito apparuisse commemorant, ille ipsum apud Deum semper fuisse declarat, dicens: Et uerbum erat apud Deum. Alii eum uerum hominem, ille ipsum uerum confirmat esse Deum, dicens: Et Deus erat uerbum. Alii hominem eum apud homines temporaliter conuersatum, ille Deum, apud Deum in principio manentem ostendit, dicens: Hoc erat in principio apud Deum. Alii magnalia que in homine gessit perhibent ille quod omnem creaturam uisibilem  et inuisibilem, per ipsum Deum Pater fecerit, docet, dicens: Omnia per ipsum facta sunt, et sine ipso factum est nichil. Fuerunt heretici, qui dicerent: Si ergo natus est, Christus erat, quando non erat; hos in primo sermone redarguit euangelista, cum dicit: In principio erat uerbum. Fuerunt alii qui Christum hominem tantum, non et Deum crederent, quos consequenter opprimit, cum ait: Et Deus erat uerbum.

Omnia per ipsum facta sunt.  Uniuersa enim creatura per ipsum facta est, maior, minor, superna, inferna, spiritalis, corporalis, nulla enim forma, nulla compages, nulla concordia partium, nulla qualiscunque substantia, que potest habere pondus, numerum, mensuram, esse potest, nisi per  illud uerbum, et ab illo uerbo creatore, cui dictum est: Omnia in mensura, in numero et pondere disposuisti.

Et sine ipso factum est nichil. Peccatum non per ipsum factum est, et idolum non est per uerbum factum.

 Per hanc enim sententiam excluduntur idola. Propter quod ait Apostolus: Scimus quia nichil est idolum .

 Omnia creata uel facta per uerbum bona sunt, et modo suo subsistunt. Omnia igitur creata modo suo subsistunt, omne quod subsistit, naturam habet, nichil non habet naturam, nichil igitur non subsistit, malum sine uerbo factum est, sine uerbo factum est nichil, malum igitur nichil est. Nihil  uero non subsistit, malum igitur non subsistit; nullum malum subsistit, omnis creatura subsistit. Nullum igitur malum creatura est, quare nichil neque bonum aliquod est, neque ullo modo subsistit, neque ulla creatura est, et omne quod modo aliquo est, et bonum est, et non nisi per uerbum est.

Quod factum est: In ipso uita est.  Sic distinguendum est, quod factum est, hic subdistingue, et deinde infer. In ipso uita est. Facta est terra, sed in ipsa non est uita. Est autem in ipsa sapientia, specialiter ratio quedam, qua terra facta est, hec uita est, terram uides, est in arte terra. Celum uides, est in arte celum, solem et lunam uides, sunt ista in arte, sed foris corpora sunt, in arte uita sunt.


Et uita erat lux hominum. Ergo illa uita, per quam facta sunt omnia, ipsa uita, lux est, et non quorumcunque animalium, sed lux hominum, quia ex ipsa homines illuminantur, pecora non illuminantur, homo enim factus est ad imaginem Dei, et habet rationalem mentem, per quam possit percipere sapientiam.

Et lux in tenebris lucet, et tenebre eam non comprehenderunt. Homines infideles, iniusti, iniqui, rapaces, auari, amatores seculi, hi sunt tenebre, que Dominum non comprehendunt, id est, non intelligunt. Purga de oculo tuo, quidquid mali est, et uidebis sapientiam, que Deus est: Beati mundo corde, quoniam ipsi Deum uidebunt .


Fuit homo missus a Deo, cui nomen erat Ioannes. Quia ergo Dominus iehsu Christus sic erat homo, ut lateret in illo Deus, missus ante illum magnus homo, per cuius testimonium inueniretur plusquam homo. Et quis est hic? fuit homo: et quomodo possit iste uerbum de Deo dicere? Missus a Deo: quid uocabatur? cui nomen erat Ioannes: quare uenit? audi.

Hic uenit in testimonium, ut testimonium perhiberet de lumine, ut omnes crederent per illum. Non erat ille lux, etc. Qualis iste, qui testimonium perhiberet de lumine? Magnum aliquid iste Ioannes, ingens meritum, magna gratia, et magna celsitudo. Quare igitur uenit? Ut testimonium perhiberet de lumine. Ut quid hoc? Ut omnes crederent per illum. Et de quo lumine testimonium perhiberet. Erat lux uera, quare  additum est, uera? Quia et homo illuminatus dicitur lux, sicut Dominus iehsu discipulis ait: uos estis lux mundi, et Apostolus inquit: Fuistis aliquando tenebre, nunc autem lux in Domino. Nam et oculi nostri dicuntur lumina, sed nisi aut per noctem lucerna accendatur, aut per diem sol exeat, lumina illa sine causa patent, sic et Ioannes erat lux, sed non uera, quia illuminatione factus est lux.

Erat lux uera, que illuminat omnem hominem uenientem in hunc mundum.  Omnem uidelicet, qui illuminatur siue naturali ingenio, seu sapientia diuina. Sicut enim nemo a semetipso esse, ita etiam nemo a semetipso sapiens esse potest, sed illo illustrante, de quo scriptum est: Omnis sapientia a Domino Deo est, cuius utramque naturam, et  diuinam uidelicet, qua semper ubique totus manet, et humanam, ex qua in tempore natus, loco inclusus, apparuit; consequenter Euangelista describit, dicens:

In mundo erat.  Non putes quia sic erat, quomodo in mundo est terra, celum, luna, stelle, arbores, pecora, et homines; non sic Deus in mundo erat, sed sicut artifex regens quod fecit. Deus autem infusus mundo ubique positus, presentia maiestatis facit et gubernat quod fecit.

Et mundus per ipsum factus est, et mundus eum non cognouit. Quid est, Mundus per ipsum factus est? celum, terra, mare, et omnia que in eis sunt, mundus dicitur. Nunquid celi non cognouerunt, qui stellam miserunt ? Aut angeli non cognouerunt,  qui accesserunt et ministrabant ei ? Aut sidera non cognouerunt Saluatorem suum? omnia undique testimonium perhibuerunt. Qui ergo non cognouerunt? amatores mundi, qui, amando mundum, dicti sunt mundus, hoc enim meruerunt appellari, quod ille, ubi habitant. Nam qui non diligunt mundum, carne uersantur in mundo, sed corde inhabitant celum.

In propria uenit.  In propria, quia in mundo, quem per diuinitatem fecit, per humanitatem natus apparuit. In mundo ergo erat, per diuinitatem; in mundum uenit, per incarnationem. uenire quippe uel abire humanitatis est, manere et esse, diuinitatis.


Et sui eum non receperunt. Homines scilicet, quos ipse creauit, Iudei quos peculiarem sibi elegerat in plebem, quibus sue cognitionis reuelauerat arcanum, quos mirificis patrum glorificauerat actis, quibus sue legis doctrinam contulerat. Ex quibus se incarnandum promiserat, et in quibus se incarnatum, ut promiserat, ostendit, ipsi eum recipere magna ex parte recusarunt; multi enim eum ex utroque populo respuerunt, multi receperunt, de quibus Euangelista consequenter insinuat, dicens:

Quotquot autem receperunt eum, dedit eis potestatem filios Dei fieri, etc.  Magna beneuolentia, magna misericordia, unicus natus est, et noluit manere unus, sed Deus unicum eumdem ipsum quem genuerat, et per quem cuncta creauerat,  misit in hunc mundum, ut non esset unus, sed fratres haberet adoptatos. Non enim nos nati sumus de Deo quomodo ille unigenitus, sed adoptati per gratiam ipsius. Ergo potestas, ut filii Dei fiant, qui credunt in eum, cum hoc ipsum datur eis, ut credat in eum. Dominus noster, matrem tantummodo habet super terram, et nos patrem tantummodo habemus in celo. Cum enim accepisset mortalem hominem Adam, dedit hominibus immortalem suum Patrem Deum.

 Ex munere diuino, prius potestate adoptionis accepta, postea consecuti sunt, ut esse filii Dei mererentur.

Qui non ex sanguinibus, neque ex uoluntate uiri, neque ex uoluntate carnis, sed ex Deo nati sunt.  Quod dicit: Ex sanguinibus, non est Latinum, sed Grece positum est pluraliter ; apud Latinos enim semper sanguis dicitur singulariter, sed maluit ille qui interpretabatur, quasi minus Latine loqui, secundum grammaticos, et tamen explicare ueritatem secundum auditores infirmos. Si enim diceret, ex sanguine, singulariter, non explicaret quod uolebat. Ex sanguinibus enim maris et femine nascuntur homines. Quid autem subdit: Neque ex uoluntate carnis? Carnem pro femina posuit, quia de costa cum facta esset, dixit Adam: Hoc nunc os ex ossibus meis, et caro de carne mea. Et Apostolus: Nemo carnem suam odio habet, id est, uxorem. Carnalis quippe nostra generatio ex sanguinibus, id est, ex natura maris et femine ducit  originem. Ac uero spiritualis Spiritus sancti gratia ministratur, quam a carnali distinguens Dominus, ait: Nisi quis renatus fuerit ex aqua et spiritu, non potest introire in regnum Dei. Quod natum est ex carne, caro est, et quod natum est ex spiritu, spiritus est.

Et uerbum caro factum est et habitauit in nobis.  uerbum caro factum est, ut nos de carne transiremus in uerbum, nec uerbum desiit esse, quod fuerat. Nec homo perdidit esse, quod natus est, gloria est aucta, non natura mutata.

 Medicus ergo iste sic uenit, ut de carne uitia carnis exstingueret, et de morte occideret mortem. Ideo uerbum caro factum est, ut possimus  dicere: uidimus gloriam eius. Qualem gloriam? qualis factus est Filius hominis.

 Et uerbum caro factum est. Nihil aliud debet intelligi, quam si diceretur: et Deus homo factus est, carnem uidelicet induendo et animam, ut sicut quisque nostrum unus homo ex carne constat et anima, ita unus ab incarnationis tempore Christus, ex diuinitate, carne et anima constat.

Et uidimus gloriam eius, gloriam quasi unigeniti a Patre. Gloria Christi, quam ante incarnationem uidere non poterant homines, post incarnationem uiderunt, aspicientes humanitatem miraculis refulgentem, et intelligentes diuinitatem intus latitantem, illi maxime, qui eius claritatem ante passionem transfigurati, in monte sancto contemplari meruerunt,  uoce delapsa ad eum huiuscemodi a magnifica gloria: Hic est Filius meus dilectus, in quo mihi complacui , et post passionem, resurrectionis, ascensionisque ipsius gloria conspecta, spiritus eius sunt dono mirifice refecti, quibus omnibus manifeste cognouerunt, quod huiusmodi gloria, non cuilibet sanctorum, sed illi soli homini, qui esset in diuinitate unigenitus a Patre conueniret.

Plenum gratia et ueritate.  Quia et in diuina natura, quia Deus ueritas est, plenus est, et in humana, in qua homo uerus, gratia factus est, plenus est: in illa plenitudine Deus est in forma Dei, equalis Deo; in ista plenitudine, seruus in forma serui, quia in similitudine hominum factus, et habitu est inuentus ut homo .


 Gratia plenus erat, et est homo Christus iehsu, cui singulari munere, pre ceteris mortalibus datum est, ut statim ex quo in utero uirginis concipit et homo fieri inciperet, uerus esset et Deus.



CONCORDIA.

Istarum duarum in plurimis fit concordia lectionum. Euangelium dicit: In principio erat uerbum. Et Apostolus: Tu in principio, Domine, terram fundasti. Euangelium dicit: Omnia per ipsum facta sunt, et mundus per ipsum factus est. Apostolus dicit: Per quem fecit et secula. Notandum quod Dominum Iesum Christum, utrique Deum appellauerunt: Euangelium ubi ait: Et Deus erat uerbum. Apostolus ubi dicit: Thronus, tuus Deus, in seculum  seculi .



IN NATALI SANCTI STEPHANI



LECTIO ACTUUM APOSTOLORUM, CAP. u.

»Stephanus plenus gratia et fortitudine, faciebat prodigia et signa magna in populo. Surrexerunt autem quidam de Synagoga, que appellabatur Libertinorum et Cyrenensium et Alexandrinorum, et eorum qui erant a Cilicia et Asia, disputantes cum Stephano, et non poterant resistere sapientie et spiritui, qui loquebatur. Audientes hec, dissecabantur cordibus suis, et stridebant dentibus in eum. Cum autem esset Stephanus plenus Spiritu sancto, intendens in celum uidit gloriam Dei, et Iesum stantem a dextris Dei. Et ait: Ecce uideo  celos apertos, et Filium hominis stantem a dextris uirtutis Dei. Exclamantes autem uoce magna, continuerunt aures suas, et impetum fecerunt unanimiter in eum. Et eiicientes eum extra ciuitatem, lapidabant, et testes deposuerunt uestimenta sua secus pedes adolescentis, qui uocabatur Saulus. Et lapidabant Stephanum, inuocantem et dicentem, Domine Iesu, suscipe spiritum meum. Positis autem genibus, clamauit uoce magna, dicens: Domine, ne statuas illis hoc peccatum. Et cum hoc dixisset, obdormiuit in Domino.«

Stephanus plenus gratia et fortitudine . Stephanus, Grece, Latine coronatus dicitur, qui pulcherrima ratione quod percepturus erat in re, quodam presagio preoccuparet in nomine:  lapidatus humiliter, sed sublimiter coronatus, Hebraice autem interpretatur norma uestra, quorum uidelicet? nisi martyrum sequentium, quibus primo patiendo, forma factus est, moriendo pro Christo.

Faciebat signa et prodigia. Prodigia dicuntur, porro dicentia, id est, nouum aliquid longe futurum predicentia. Signa dicuntur indicia aliqua, ab eo quod aliquid significent.

Surrexerunt autem quidam de Synagoga, que appellatur Libertinorum et Cyrenensium, et Alexandrinorum, et eorum qui erant a Cilicia et Asia, disputantes cum Stephano. Synagoga Grece, Latine congregatio dicitur. Libertini, qui de seruitute manumissi et libertate donati sunt. Constat autem, de stirpe seruili fuisse, qui primo fidei Christi restiterunt, qui etsi  ab hominibus emancipati, tamen serui erant peccati. Cilicia, cetus, luctus, uel uomitus interpretatur. Alexander, auferens angustias tenebrarum. Asia, eleuata uel elatio interpretatur.

Et non poterant resistere sapientie et spiritui, qui loquebatur. Hoc est quod Dominus ipse suis martyribus ait: Ego enim dabo uobis os et sapientiam, cui non poterunt resistere et contradicere omnes aduersarii uestri .

Audientes autem hoc, dissecabantur cordibus suis, et stridebant dentibus. Conscientia cum arguitur, impatiens est, et non poterant Christi ueritatem sustinere. Aures eorum furorem mentis in uultu demonstrabant. Stridebant dentibus in eum, carnes lacerare cupientes, ostendentes se esse belluas. Inde enim  minabantur, unde tantummodo ostendebantur et bellue, et impletum est in illis: Homo cum in honore esset, non intellexit, comparatus est iumentis insipientibus, et similis factus est illis .

Cum autem esset Stephanus plenus Spiritu sancto, intendens in celum, uidit gloriam Dei. Quia plenus erat Spiritu sancto, propterea intendebat in celum. Plenitudo enim Spiritus sancti, non eum permittebat terrena aspicere. Nam et Moyses uidisse dicitur gloriam Dei, et populus in consecratione domus Domini, uidisse dicitur gloriam Dei Isrel . Et apostolus Ioannes dicit in Euangelio: Et uidimus gloriam eius, gloriam quasi unigeniti a Patre .

Et Iesum stantem a dextris Dei. Stantem dixit,  non sedentem, stabat cum martyre suo, et pugnabat quasi in prelio constitutus. Ille lapidabatur, et iehsu suscipiebat plagas.

Ecce uideo celos apertos. Iam mihi aperta est uia; adhuc in terra sum, etiam ad celorum regna aspicio; celos istos aperuerunt mihi lapides uestri, persecutione uestra aperuistis mihi celos, usque adhuc celos apertos non uideram, sanguis meus clauis celorum est. Ac si diceret: Deponite lapides, confitemini Iesum, et uos uidebitis celos apertos, et Filium hominis stantem a dextris Dei, sed illi lapides tenentes, persecutionis ueritatem audire non poterant.

Et Filium hominis stantem a dextris uirtutis Dei. Cum Dominus iehsu Christus Dei et hominis perfectus sit filius, quid est, quod hunc beatus martyr,  hominis potius quam Dei Filium appellare maluit, cui plus utrique glorie uideretur allaturus, si eum Dei potius quam hominis Filium appellare uoluisset, nisi ut hoc testimonio Iudeorum confunderetur infidelitas, qui se hominem crucifixisse, et hunc Deum credere noluisse meminerunt? Ad confortandum ergo beati martyris sapientiam, celestis regni ianua panditur, et ne innoxius homo lapidatus titubet in terra, Deus homo crucifixus apparet coronatus in celo. Unde? Quia, stare, pugnantis uel adiuuantis est, recte a dextris Dei stantem uidit, quem inter homines persequentes adiutorem habuit.

Exclamantes autem uoce magna, continuerunt aures suas.  O prauos animos, claudunt aures, ne apertis illis ingrediatur ueritas. Claudunt aures,  quia clausos habebant et oculos, et celos apertos non uiderant.

Et impetum fecerunt unanimiter in eum. Una impietas, unus impetus, maior consensus in scelere quam in religione.

Et eiicientes eum extra ciuitatem lapidabant.  Et Dominus extra portam passus est, qui nos elegit de mundo in supernum suum regnum et gloriam, et Stephanus, quasi aduena mundi, extra ciuitatem lapidatur. Non enim habuit hic manentem ciuitatem, sed futuram tota mente querebat. Et iuxta rerum immutationem martyr mundi cordis, ad celos intuitum dirigit, persecutor dure ceruicis manus ad lapides mittit.

Et testes deposuerunt uestimenta secus pedes adolescentis  qui uocabatur Saulus. Quare testes falsi primum lapidauerunt? Quia lex preceperat ut quicunque testimonium diceret contra aliquem cause mortis, ipse primum lapidem mitteret in eum, quem primum ore occiderat suo  Deponunt uestimenta, qui iam Dei auxilium proiecerant. Saulus autem tentatio, siue infernus interpretatur. Recte igitur qui lapidabant martyrem, uestimenta sua iuxta infernum reliquerant.

Et lapidabant Stephanum inuocantem et dicentem: Domine Iesu, suscipe spiritum meum. uidete confessionem: hominem uidet stantem, et tamen Dominum confitetur. Ac si diceret: Domine Iesu, stas quidem quasi homo, sed adiuuas quasi Deus. Stas,  surrexisti ut me uenientem susciperes et amplexareris, filius inuocat patrem, martyr inuocat agonitheten. Domine Iesu, suscipe spiritum meum, qui expellitur de carne mea, propter confessionem tuam, fas est enim ut spiritus, qui pro te funditur, a te suscipiatur.

Positis autem genibus clamauit uoce magna dicens: Domine, ne statuas illis hoc peccatum, et cum hoc dixisset, obdormiuit.  Pro se quidem stans orauit, pro inimicis genu flexit, quia ipsorum maior iniquitas, maius supplicandi remedium flagitabat. Et mira beati martyris uirtus, qui sic zelo feruebat, ut eis a quibus tenebatur palam sue perfidie culpas exprobraret, sic dilectione ardebat, ut in morte quoque pro eis a quibus occidebatur,  oraret.



EuANGELIUM MATTHAEI, CAP. XXIII.

»Dicebat iehsu turbis Iudeorum et principibus sacerdotum: Ecce ego mitto ad uos prophetas et sapientes et scribas, et ex illis occidetis et crucifigetis, et ex eis flagellabitis in synagogis uestris; et persequimini de ciuitate in ciuitatem, ut ueniat super uos omnis sanguis iustus, qui effusus super terram a sanguine Abel iusti usque ad sanguinem Zacarie, filii Barachie, quem occidistis inter templum et altare. Amen dico uobis, uenient hec omnia super generationem istam. Hierusalem, Hierusalem, que occidis prophetas, et lapidas eos qui ad te missi sunt, quoties uolui congregare filios tuos, quemadmodum gallina congregat pullos  suos sub alas, et noluisti! Ecce relinquetur uobis domus uestra deserta. Dico enim uobis, non me uidebitis amodo, donec dicatis: Benedictus qui uenit in nomine Domini.«

Dicebat iehsu turbis Iudeorum: Ecce ego mitto ad uos prophetas et sapientes et scribas, et ex illis occidetis et crucifigetis et flagellabitis in synagogis uestris, et persequimini de ciuitate in ciuitatem, ut impleatis mensuram patrum uestrorum.  Id est, quod illis defuit, uos adimplete. Illi enim interfecerunt seruos, uos Dominum crucifigite; illi prophetas, uos eum qui per prophetas predicatus est. Potest hoc et ad discipulos eius referri, de quibus nunc dicit: Ecce ego mitto ad uos prophetas, etc. Simulque obserua iuxta Apostolum scribentem ad Corinthios,  uaria dona esse discipulorum Christi : alios prophetas, qui uentura predicant; alios sapientes, qui nouerunt quando debeant proferre sermonem; alios scribas in lege doctissimos, qui describunt in tabulis cordis sui, ex quibus lapidatus est Stephanus, Paulus occisus, crucifixus Petrus, flagellati in Actibus Apostolorum discipuli, et persecuti eos sunt de ciuitate in ciuitatem, expellentes de Iudea, ut ad gentium populum transmigrarent.

Ut ueniat super uos omnis sanguis iustus, qui effusus est super terram.  Queritur, quomodo sanguis omnium prophetarum atque iustorum ab una Iudeorum generatione requiratur, cum et multi sanctorum, siue ante incarnationem, seu post mortem,  resurrectionemque Saluatoris ab aliis sunt nationibus interempti, et ipse Dominus, Iudeis licet acclamantibus, a Romano tamen preside, Romanisque sit militibus crucifixus. Sed moris est Scripturarum, duas sepe generationes hominum, bonorum scilicet et malorum, computare, hoc est, eorum qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt, et eorum, quibus dicitur: uos ex patre diabolo estis, et alibi: Serpentes, generatio uiperarum.

 Dicamus breuiter, quare sanguis Abel iusti usque ad Zacariam filium Barachie, ab illa generatione queratur, cum neutrum eorum occiderit? Regula Scripturarum est, duas generationes, bonorum uel malorum nosse. Bonorum, de qua scriptum  est: Hec est generatio querentium Dominum, querentium faciem Dei Iacob , et in alio loco de omnibus sanctis: Generatio rectorum benedicetur . De malis uero: Generatio uiperarum, et: Requirentur omnia a generatione ista. Et illud: Generatio praua atque peruersa, heccine reddis Domino, popule stulte et insipiens ? et: Gens sine consilio et sine prudentia? Ergo isti, qui similia Cain et Ioas contra Apostolos gesserunt, de una generatione esse referuntur: et omnes sancti, qui similes in uirtutibus sunt, una generatio esse uidetur.

A sanguine Abel iusti usque ad sanguinem Zacarie filii Barachie.  Queritur cur duos hos specialiter posuit Abel et Zacariam, quia neuter  tunc presens fuit, et postea multi ab eis sancti occisi sunt, nimirum pro equalitate piaculi. Cain enim occidit Abel fratrem suum, nulla causa iusta existente. Ioas quoque rex filium sacerdotis nutrientis se et eripientis de morte, et in templo septem annis abscondentis se, cum Athalia, auia eius, omne semen regium, desiderio regni, interfecisset, maximeque collactaneum suum; horum, inquam, omnium oblitus, interfecit. Item queritur: Si sanguis horum, qui post hunc occisi sunt, uenit super eos, nimirum Zacarias sanctos in fine mundi passuros, significat, quorum omnium sanguis ueniet super generationem malam, cuius malitia unita est, quare a sanguine Abel, qui primus martyrium passus est, mirum non est. Sed quare usque ad sanguinem Zacarie  querendum est, cum et multi post eum usque ad natiuitatem Christi, et ipso mox nato innocentes in Bethleem pueri sint ab hac generatione perempti ? Nisi forte, quia Abel pastor ouium, Zacarias sacerdos fuit, et hic in campo, ille in atrio templi necatus est. Utriusque gradus martyres, et laici scilicet et altaris officio mancipati, sub eorum uoluit intimare uocabula.

Quem occidistis inter templum et altare.  Inter parietem templi et altare incensi interius, siue, ut alii dicunt, inter ruinas templi et altare hostiarum exterius. Queritur qui sit iste Zacarias, filius Barachie, qui occisus est inter templum et altare, quia multos legimus Zacarias. Sed, ne libera  nobis tribueretur erroris facultas, manifeste ostendit, de quo dicit hoc, quod additum est: Quem occidistis inter templum et altare, illum significare Zacariam uolens, qui occisus est a Ioas rege Iude, sicut Regum narrat historia. Sed obseruandum quod ille Zacarias non sit filius Barachie, sed filius Ioade sacerdotis, unde Scriptura refert: Non fuit recordatus Ioas patris eius Ioade, que sibi fecisset bona . Cum ergo Zacariam teneamus et occisioni consentiat locus, querimus quare Barachie dicitur filius et non Ioade. Barachias in lingua nostra benedictus Domini dicitur, et Ioada iustitia interpretatur, et ideo uir iustitia plenus, benedictus Domini recte appellatur.

Hierusalem, Hierusalem, que occidis prophetas et  lapidas eos qui ad te missi sunt.  Hierusalem, non saxa et edificia ciuitatis, sed habitatores uocat, quam patris plangit affectu, sicut et in alio loco legimus, quod uidens eam, fleuerit .

Quoties uolui congregare filios tuos, quemadmodum gallina congregat pullos suos sub alas suas, et noluisti. In eo autem quod dicit: Quoties uolui congregare filios tuos, omnes retro prophetas a se missos esse testatur. Auis quoque similitudinem congregantis sub pennis nidum suum, in Cantico Deuteronomii legimus: Sicut aquila protegit nidum suum, et super pullos suos desiderauit, expandens alas suas, suscepit eos et tulit super pennas suas . Et pulchre, qui Herodem de sua nece tractantem, uulpem uocarat , seipsum aui comparat.  Fraudulenta enim uulpes semper insidias auibus tendere non cessat. Quod dicit: Qui ad te missi sunt, hoc est, qui ad profectum tuum missi fuerant. Quoties uolui, ac si diceret, Indebita reddis mihi, congregare de Aegypto et Babylone pullos sub alas. Due ale Domini, Moses et Aaron, qui eduxerunt populum de Aegypto, siue Zorobabel et Esdras et Nehemias, et iehsu filius Iosedec duces, qui eduxerunt populum Isrel de Babylone. Queritur quomodo dicit: Quoties uolui, cum Propheta dixerit: Omnia que uoluit Dominus fecit, id est, nolui ex me, sed uoluistis ex uestra parte.

Ecce relinquetur domus uestra deserta.  Hoc ipsum ex persona Hieremie iam ante dixerat: Reliqui domum meam, dimisi hereditatem meam,  facta est mihi hereditas mea quasi spelunca hyene . Desertam Iudeorum domum idem templum illud, quod ante fulgebat augustius oculis comprobamus, qui habitatorem Christum perdidit, et hereditatem preripere gestiens, occidit heredem. Aliter: Ecce relinquetur uobis domus uestra deserta, hoc est, nunc uestra est, non mea, que dudum domus mea uocabatur. Deserta in uindicta crucis, siue templum Iudeorum a Domino habitatore relinquetur, ibitque ad gentium Ecclesiam.

 Ipsam ciuitatem, quam nidum suum uocauerat, nunc domum Iudeorum appellat, que non immerito Domini auxilio nudata, sue ditioni relinquitur, quia non solum auis illius omnipotentis,  quam Mattheus gallinam nuncupat, alis protegi despexit, sed eamdem auem, se protegere uolentem, uulpibus deuorandam, idem Herodi et Pilato crucifigendum tradidit Christum. Nec mora uulpium earumdem, hoc est, regum terre, et ipse rapine donatur; occiso enim Domino uenerunt Romani, et quasi nidum uacuum diripientes, tulerunt eorum locum, gentem et regnum.

 Sciendum quia hyena, unde superius in testimonio Hieremie mentio facta est, bestia est que noctu cadaueribus mortuorum uiuit, et de sepulcris solet effodere corpora, nichilque est immunditie, quo non uescatur; talis est Isrel, offendens Dominum suum, et omnium bestiarum morsibus traditus, nempe quia a Domino est derelictus.

Dico enim uobis: Non me uidebitis amodo donec  dicatis: Benedictus qui uenit in nomine Domini.  Hec quidem turbe dixerunt Domino, uenienti ad Hierusalem, sed quia Lucas non dicit, quo hinc abscesserit Dominus, ut non ueniret, nisi eo tempore quo iam illud diceretur, perseuerat quippe in itinere suo, donec ueniat Hierusalem, cogit profecto hoc mystice intelligi, de illo eius aduentu, quo in claritate uenturus est, maxime cum Mattheus Dominum predecantatas ei a turba laudes dixisse testatur.

 Idem quod dicit: Donec dicatis: Benedictus qui uenit in nomine Domini, hoc uult intelligi, nisi penitentiam egeritis, et confessi fueritis, ipsum me esse, de quo prophete cecinerunt, filium  omnipotentis Patris, meam faciem non uidebitis. Habent Iudei, datum sibi tempus penitentie, confiteantur: Benedictus qui uenit in nomine Domini, et Christi ora conspicient.



CONCORDIA.

Istarum duarum in hoc sit concordia lectionum, quia utraque de lapidatione iustorum, unam faciunt mentionem. Hec est lectio Actuum Apostolorum, de beati Stephani, perspicue, et proprie iam patrata. Euangelii uero lectio, de cuiuslibet prophete lapidatione absolute facit, non proprie, mentionem.



IN NATALI SANCTI IOANNIS EuANGELISTAE



LECTIO EPISTOLAE BEATI PAULI APOSTOLI AD EPHESIOS, CAPITE PRIMO.


»Benedictus Deus et Pater Domini nostri Iesu Christi, qui benedixit nos in omni benedictione spirituali, in celestibus in Christo: Sicut elegit nos in ipso ante mundi constitutionem, ut essemus sancti et immaculati in conspectu eius in caritate. Qui predestinauit nos in adoptionem filiorum per Iesum Christum, in ipsum, secundum propositum uoluntatis sue, in laudem glorie gratie sue, in qua gratificauit nos in dilecto filio suo, in quo habemus redemptionem, per sanguinem eius in remissionem peccatorum, secundum diuitias gratie eius, que superabundauit in nobis.«

Benedictus Deus et Pater Domini nostri Iesu Christi, qui benedixit nos in omni benedictione spirituali  in celestibus in Christo.  Quomodo secundum substantiam Deus bonus, nos communione sui, efficit bonos, ita ipse benedictus, nos prestat esse benedictos. Benedixit autem nos, non in una benedictione tantum, sed et in cunctis; non quod omnes omnia consequamur, sed dum singuli, uel singulas, uel plures habemus, ex omnibus omnes singulas possideamus, et non in terrenis benedictionibus, sed spiritalibus. Queritur, quomodo adhuc in terra nos positos celesti benedictione benedixerit. Siue igitur quod conuersatio nostra in celis est, et non sumus de mundo isto, sed deposita imagine , portamus imaginem supercelestis, et in carne non uiuimus, sed in spiritu; siue quod omnis benedictio spiritalis in Christo, licet in terra sit, tamen de celestibus  computetur: Benedixit nos, inquit, in omni benedictione spiritali, id est, in sermone Dei, et sapientia, et uirtute, ceterisque uirtutibus. Dupliciter autem legendum: Benedictus Deus, et Pater Domini nostri Iesu Christi, ut sit benedictus Deus, qui uniuersorum conditor est, et hic distinctio, deinceps inferatur, qui est, et pater Domini nostri Iesu Christi. uel ita, ut Deus et Pater, ad Dominum nostrum, in commune referatur, benedictus Deus, eius qui assumptus est hominis, et pater eius, qui in principio apud Deum, erat Deus uerbum. Non quo alius assumptus homo, et alius sit sermo, qui assumpserit, sed quo unus, atque idem, pro uarietate causarum, nunc sublimis, nunc humilis predicetur.

Sicut elegit nos in ipso, ante mundi constitutionem.  uolens itaque Paulus ostendere quod Deus nos elegit ut essemus sancti et immaculati coram ipso, hoc est, Domino, ante fabricam mundi, in presentia Dei, cui omnia futura iam facta sunt, et antequam fiant uniuersa, sunt nota, hoc usus est sermone dicens. Ante constitutionem mundi. Quod autem ait: Ut essemus sancti et immaculati, inter sanctum et immaculatum, hoc interest, quod sanctus et immaculatus intelligi potest. Immaculatus uero, non statim et sanctus. Paruuli uero immaculati sunt, qui integro corpore non fecere peccatum, et tamen non sancti, quia sanctitas uoluntate et studio comparatur.

In caritate predestinans nos in adoptionem filiorum, per Iesum Christum, etc. Dupliciter legendum, ut caritas, uel superioribus, uel inferioribus copuletur.  Cum superioribus ita, ut essemus sancti et immaculati coram ipso in caritate. Cum inferioribus ita, in caritate predestinans nos, etc. Nec non etiam hoc inferendum, quod cum predestinet nos in adoptionem filiorum, per Iesum Christum, tamen non ante filii esse possumus, nisi filii eius Iesu Christi fidem et intelligentiam recipiamus, et illa quidem natura filius est, nos uero adoptione. Ille nunquam filius non fuit, nos antequam essemus predestinati sumus, etc. Spiritum adoptionis accepimus quando credimus in Filium Dei.

Secundum placitum uoluntatis sue.  uerbum , quod Latinus interpretatus est placitum, apud Grecos compositum est ex duobus  integris, , id est, a bene et placito, quod nos possumus dicere, beneplacitum, quia non statim omne quod placet, et beneplacere potest, sed hoc beneplacitum dicitur, ubi quod placuit, recte placitum comprobatur.

In laudem glorie gratie sue, in qua gratificauit nos in dilecto. Omnis ergo gratia quam consequimur, in gloriam et laudem eius, qui nos gratificauit in dilecto, hoc est, in Domino Iesu Christo Saluatore completur, quia absque sapientia, ueritate, iustitia, pace, redemptione, quibus omnibus Christus intelligitur, nullum bonum esse potest. Nec putandum quod in Latinis codicibus, habet scriptum, in dilecto Filio suo, sed simpliciter et absolute, in dilecto. Quod ita mihi intelligendum uidetur, ut subaudiatur, ab omnibus.  Si enim Christus, ut sepe iam diximus, sapientia est, iustitia, pax, gaudium, etc., hec uirtutum uocabula, etiam hi, qui sequi nequeunt diligunt, et nullus tam confessi sceleris est, ut non sapientiam et iustitiam amare se dicat, iste est dilectus, quem estimo in Isaia significari: Cantabo dilecto, et uinea facta est dilecto , et in Psalmo: Et dilectus quemadmodum filius unicornium .

In quo habemus redemptionem. Ille redimitur, qui captiuus est, et in hostium ueniens potestatem, liber esse desiuit, ita et nos quidam dicunt in hoc mundo esse captiuos, et sub principibus, et potestatibus, iugo seruitutis teneri, nec ante uinctas catenis explicare manus, et oculos sursum attollere, nisi Redemptor aduenerit iehsu Christus Filius Dei, qui  proprium sanguinem dedit. et nos de seruitute eripiens, libertate donauit.

Per sanguinem ipsius. Dupliciter uero sanguis Christi, et caro intelligitur: uel spiritalis illa atque diuina, de qua ipse dicit: Caro mea uere est cibus, et sanguis meus uere est potus . Et: Nisi manducaueritis carnem meam, et sanguinem meum biberitis, non habebitis uitam eternam . uel: Caro et sanguis que crucifixa est, et qui militis effusus est lancea.

Remissionem peccatorum. Consequenter autem post redemptionem sanguinis Christi, remissionem accepisse scribuntur peccatorum, quia nisi redempti fuerimus, frustra nobis peccata donantur, nec ante ueniam accipere possumus nisi pretium pro nobis  cruentus quondam uictor acceperit.

Secundum diuitias gratie eius, que abundauit in nobis. Qui intelligit hoc quod dictum est: Gratia estis saluati et non ex operibus , iste scit, quod secundum diuitias suas, Dei gratia abundet in nobis, maxime in Ecclesia de gentibus congregata. An non est magnitudo gratiarum in Paulo et in ceteris sanctis? de quibus dicitur: Nescitis quoniam angelos iudicabimus ? Has diuitias gratiarum, ille in se non facit uacuas, qui, quantum ualet humana fragilitas, laborat, contendit, et cum Paulo dicit: Gratia eius in me uacua non fuit : qui uero ad deteriora delabitur, in isto, diues gratia Dei, paupertate tenuabitur.



EuANGELIUM IOANNIS, CAP. ULT.

»Dixit iehsu Petro: Sequere me. Conuersus Petrus, uidit illum discipulum, quem diligebat iehsu, sequentem, qui et recubuit in cena supra pectus eius, et dixit: Domine, quis est qui te tradet? Hunc ergo cum uidisset Petrus, dixit iehsu: Domine, hic autem quid? Dicit ei iehsu: Si eum uolo manere donec ueniam, quid ad te? tu me sequere. Exiit ergo sermo iste inter fratres, quia discipulus ille non moritur. Et non dixit ei iehsu, quia non moritur, sed, Si eum uolo manere donec ueniam, quid ad te? Hic est discipulus iste, qui testimonium perhibet de his, et scripsit hec, et scimus quia uerum est testimonium eius.«

Dixit iehsu Petro: Sequere me.  Postquam  enim Dominus iehsu significauit Petro qua morte clarificaturus esset Deum, protinus adiungit: Sequere me, ac si aperte dicat: Quia ipse prius pro tua redemptione, crucis supplicium subire non timui, quid tu pro mei confessione nominis crucem pati formidas? qui eo gloriosiore martyrii palma glorificaberis, quo in hac promerenda magistri iter sequeris.

Conuersus uidit illum discipulum, quem diligebat iehsu, sequentem. Hinc etenim patet, quia cum dixisset iehsu Petro: Sequere me, surrexit de loco conuiuii, et cepit abire. Secutus est autem eum Petrus, secutus est et ille discipulus, quem diligebat iehsu, Ioannes uidelicet, ipse qui hoc scripsit Euangelium. Diligebat autem eum iehsu, non exceptis ceteris singulariter  solum, sed pre ceteris familiarius unum, quem specialis prerogatiua castitatis ampliori dilectione fecerat dignum. Omnes quippe diligit, qui omnibus dicit: Sicut dilexit me Pater et ego dilexi uos; manete in dilectione mea . Sed hunc pre omnibus diligit, qui uirgo electus ab ipso, uirgo in euum permansit. Tradunt namque historie, quod eum de nuptiis, uolentem nubere, uocauerit, et propterea, quem a carnali uoluptate retraxerat, potiore sui amoris dulcedine donauit.

Qui recubuit in cena super pectus eius. Quod autem discipulus ille super pectus magistri recubuit, non presentis solummodo dilectionis, sed et futuri signum mysterii figurabatur: etenim tunc iam Euangelium, quod idem discipulus erat scripturus, uberius  atque altius ceteris sacre Scripture paginis arcana diuine maiestatis esse comprehensurum. Quia enim in pectore Iesu sunt omnes thesauri sapientie et scientie absconditi, merito super pectus eius recubat, quem maiore ceteris sapientie et scientie singularis munere donat. Ceteros quippe Euangelistas nouimus, plura de miraculis nostri Saluatoris, pauciora de diuinitate locutos. Ioannes autem, perpauca de humanis scribens actibus, potius se exponendis diuine nature indidit arcanis, patenter insinuans quanta de pectore Iesu fluenta doctrine celestis, que nobis eructaret, hauserit. Sequitur: Hunc ergo cum uidisset Petrus, dicit iehsu:

Domine, hic autem quid? Quia beatus Petrus audierat  per passionem crucis se clarificaturum esse Deum, uoluit etiam de fratre et condiscipulo cognoscere, qua esset ipse morte perpetuam transiturus ad uitam.

Dicit ei iehsu: Si eum uoto manere donec ueniam, quid ad te? Tu me sequere. Non, inquit, eum per passionem martyrii uolo consummari, sed absque uiolentia persecutoris, diem exspectare nouissimum, quando ipse ueniens, eum in eterne beatitudinis mansionem recipiam, et quid hoc ad te? Tu tantum crucis patibulum subeundo, mea uestigia sequi debere memento. Non quia, non et ipse multos antea labores pro Domino, pressurasque malorum tolerauerit, qui et in Actibus Apostolorum, cum ceteris apostolis flagellatus inuenitur, quando ibant gaudentes  a conspectu concilii, quoniam digni habiti sunt pro nomine Iesu contumeliam pati , et a Domitiano Cesare, in feruentis olei dolium missus, in ecclesiastica narratur historia, ex quo tamen diuina se protegente gratia, tam intactus exierit, quam fuerat a corruptione concupiscentie carnalis extraneus. Nec multo post, ab eodem principe, propter insuperabilem euangelizandi constantiam, in Patmos insulam exsilio relegatur. Ubi humano licet destitutus solatio, diuine tamen uisionis et allocutionis meruit crebra consolatione releuari. Denique ibidem Apocalypsim, quam ei Dominus de statu Ecclesie presenti, uel futuro reuelauit, manu sua conscripsit. Unde constat, promissionem sic manendi, donec ueniret Dominus, non eo pertinere, quod sine labore  certaminis uicturus in mundo, sed illo potius quod sine dolore passionis transiturus esset e mundo. Sic enim in Patrum litteris inuenimus, cum longo confectus senio, sciret imminere diem recessus sui, conuocatis discipulis suis, post monita exhortationum ac missarum celebrationem, ultimum eis uale fecit, deinde descendens, in defossum sepulture sue locum, facta oratione, positus est ad patres suos, iam liber a dolore mortis, quam a corruptione carnis inuenitur alienus.

 Illud etiam in his duobus apostolis, Petro et Ioanne, quem non moueat ad querendum? Cur Ioannem plus dilexerit Dominus, cum ipsum Dominum plus dilexerat Petrus? Ubicunque enim se commemorat Ioannes, ut nomine suo tacito ipse  possit intelligi, hoc addit quod eum diligebat iehsu. Porro quod apostolus Petrus plus aliis dilexerit Christum, possunt quidem documenta multa proferri; sed ut longe in alia non eamus, in ipsius tertie manifestationis Domini, paulo superiore lectione, que istam precedit, satis euidenter apparet, ubi interrogans eum dixit: Diligis me plus his? quod utique sciebat, et tamen interrogabat, ut etiam nos, qui legimus Euangelium, amorem Petri erga Dominum, et in illo interrogante, et in illo respondente, nosceremus. Quod autem in eo, quod respondit Petrus: Amo te, non addidit, plus his, hoc respondit quod de se ipso sciebat. Non enim quantum ab alio quolibet diligeretur scire poterat, qui cor alterius uidere  non poterat. Sed tamen superioribus uerbis dicendo: Etiam Domine, tu scis, satis et ipse declarauit, scientem Dominum interrogasse, quod interrogauit. Sciebat igitur Dominus non solum quod diligeret, uerum etiam quod plus illis eum diligeret Petrus. Et tamen si proponamus querentes, quis duorum sit melior utrum, qui plus, aut qui minus diligit Christum, quis dubitabit respondere eum qui plus diligit, esse meliorem? Item si proponamus quis duorum sit melior utrum quem minus, an quem plus diligit Christus, eum, qui plus diligitur a Christo, meliorem procul dubio respondebimus. Aggrediar igitur in eius manifesta misericordia, cuius est occulta iustitia, de soluenda questione tam ingenti, pro uiribus quas ipse donauerit disputare: Si eum,  inquit, uolo manere, id est, sic eum exspectare finem conditionis, proprie, non finem mundi. Quod autem subdit: Donec ueniam, non solum de generali illo, quo resoluendus est mundus, sed etiam de hoc, quo quotidie sanctos suos uisitare dignatur aduentu, accipi potest. Quod uero ait: Diligis me plus his, potest ita plus intelligi, ut Ioannes hoc loco, qui specialius dilectus est, a ceteris excipiet. At uero, iuxta mysticum sensum, in Petro actualis uita, in Ioanne contemplatiua significatur. In utroque presens pariter et futura. Ecclesia autem, cuius Petrus, propter primatum apostolatus gerebat figuram, claues regni celorum a Christo accepit. In petra, hoc est, potestatem soluendi ligandique peccata, quod est enim per proprietatem in Christo Ecclesia, hoc est, per  significationem Petrus in petra, qua significatione intelligitur Christus petra, Petrus Ecclesia. Hec igitur Ecclesia, quam significabat Petrus, quam diu deget in malis, amando et sequendo Christum, liberatur a malis. Magis autem sequitur Christum in eis, qui certant pro ueritate usque ad mortem, quibus idem Petrus ait: Christus pro nobis passus est, relinquens nobis exemplum, ut sequamur uestigia eius . Ecce propter quod ei dictum est: Sequere me. Est alia uita immortalis, que non est in malis, ubi facie ad faciem uidebimus, quod hic per speculum et in enigmate uidetur . Duas itaque uitas, sibi diuinitus predicatas et commendatas nouit Ecclesia. Quarum est una in fide, altera in specie. Una in peregrinatione, altera in eternitate;  una in labore, altera in requie; una in uia, altera in patria; una cum hoste pugnat, altera sine hoste regnat. Ergo una bona est, sed adhuc misera: altera melior et beata. Ista significata est per apostolum Petrum, illa per Ioannem. Ideo dicitur huic: Sequere me. De illo autem: Si eum uolo manere donec ueniam. Ac si dicat: Tu me sequere, per imitationem perferendi temporalia mala. Ille maneat, donec sempiterna uenio redditurus bona. Sic eum uolo manere, id est, exspectare, quoniam quod per eum significatur, non utique nunc, sed cum uenerit Christus, implebitur.

Hic est discipulus, qui testimonium perhibet de his, et scripsit hec. Hic manifeste beatus Ioannes suam  personam designat ex officio, quod designare uitat ex uocabulo. Perhibuit namque testimonium uerbo Dei predicando, perhibuit scribendo, perhibuit denuo docendo, perhibet etiam nunc pandendo. Siquidem a tempore Dominice passionis, resurrectionis et ascensionis in celum, et usque ad ultima Domitiani principis tempora, per annos circiter sexaginta quinque absque ullo scribendi adminiculo uerbum predicabat. At ubi a Domitiano, qui secundus post Neronem Christianorum persecutor exstitit, exsilio missus est, irrumpentes in Ecclesiam heretici, quasi in destituta a pastore ouilia lupi Marcion, Cerinthus et Ebion, ceterique Antichristi, qui Christum fuisse ante Mariam negabant, simplicitatem fidei euangelice peruersa maculauere doctrina. Sed cum ipse  post occisionem Domitiani, permittente pio principe Nerua, rediret Ephesum, compulsis ab omnibus pene tunc Asie episcopis, et multarum Ecclesiarum legationibus, de ceterna Patris diuinitate et Christi altius facere sermonem, eo quod in trium aliorum euangelistarum scriptis, de humanitate eius sufficienter sibi uiderentur habere testimonia. Quod ille se non aliter facturum respondit, nisi indicto ieiunio, omnes in commune Dominum precarentur, ut illa digna scribere posset. Et hoc ita patrato, instructus reuelatione, a sancti Spiritus gratia inebriatus, omnes hereticorum tenebras patefecit, et subita ueritatis luce dispulit: In principio, inquiens, erat uerbum, et uerbum erat apud Deum, et Deus erat uerbum. Similemque initiis totum sui sermonis cursum  faciens Dominum nostrum Iesum Christum, sicut uerum hominem, uere ex homine temporaliter factum, ita etiam uerum Deum, uere ex Deo Patre, et eternaliter natum, uere cum Patre et Spiritu sancto semper existentem clarissima assertione perdocuit. Imo omnia diuine ueritatis et uere diuinitatis, quantum alteri mortalium nulli licuit arcana reserauit. Et hoc uirgini priuilegium recte seruabatur, ut ad scrutanda uerbi incorruptibilis sacramenta, incorrupto ipse non solum corde, sed et corpore procederet. De cuius dictorum ueritate, quod sit nemini ambigendum, ipse quoque curauit ostendere, qui cum dixisset: Hic est discipulus qui testimonium perhibet de his, et scripsit hec, continuo subiecit et ait: Et scimus quia uerum est testimonium eius. Quia  ergo cum ceteris fidelibus scimus, uerum esse testimonium eius, curemus per omnia, ut recta fide intelligendo, recta operatione exercendo que docuit, ad dona perueniamus sempiterna, que promisit per Dominum nostrum Iesum Christum, qui uiuit et regnat cum Patre in unitate Spiritus sancti, Deus per omnia secula seculorum. Amen.



CONCORDIA

In hoc istarum duarum fit concordia lectionum, quia humano de Ioannis actu et nomine, et alia tantum de eius actu faciunt rationabiliter mentionem, qui ab omni contagione immaculatum, cum Dominus ab infantia custodiuit eum et sanctum, ideo illi  apostolica apte conuenit, uel maxime ubi ait: Benedictus Deus qui elegit nos, etc.



IN NATALI INNOCENTUM.



LECTIO LIBRI APOCALYPSIS IOANNIS APOSTOLI, CAP. XIu.

»uidi supra montem Sion agnum stantem, et cum eo centum quadraginta quatuor millia, habentes nomen eius, et nomen patris eius scriptum in frontibus suis, et audiui uocem de celo, tanquam uocem aquarum multarum, et tanquam uocem tonitrui magni, et uocem quam audiui, sicut citharedorum citharizantium in citharis suis. Et cantabant quasi canticum nouum ante sedem Dei, et ante quatuor animalia et seniores; et nemo poterat dicere canticum, nisi illa centum quadraginta  quatuor millia, qui empti sunt de terra. Hi sunt qui cum mulieribus non sunt coinquinati, uirgines enim sunt. Hi sequuntur agnum quocunque ierit. Hi empti sunt ex hominibus primitie Deo et agno, et in ore ipsorum non est inuentum mendacium. Sine macula sunt ante thronum Dei.«

uidi supra montem Sion agnum stantem. Agnus Christus, de quo Ioannes ait: Ecce agnus Dei qui tollit peccata mundi. Mons Sion, qui speculatio interpretatur, hoc loco Ecclesia intelligitur, super quem Dominus iehsu Christus stare perhibetur, uirtutis et protectionis ei prestans adiutorium et munimen. Nota que bestia superius in arena maris, agnus in monte Sion stare perhibetur, et cum illo  centum quadraginta quatuor millia. Hic est numerus populi Dei, hic finitus numerus ponitur pro infinito, et sacratus secreti significatione mysterii. Nam ternario numero triplicato fit nouenarius, et quaternario quater ducto sedecim faciunt. Nouies autem decies sexies centum, quadraginta quatuor implentur, quo numero uirginei examinis mystice insinuata est plenitudo, ut cum de istis tam copiosa dicitur multitudo, de ceteris Ecclesie membris non dubitetur.

Habentes nomen eius, et nomen patris, etc. Superius enim dixerat de bestia ascendente de terra, quod faceret omnes pusillos, et magnos diuites, et pauperes liberos, et seruos habere characterem in dextera manu, et in frontibus suis. Hic autem e contrario de seruis Dei, ne iam uehementi persecutionis impetu,  uel succubuisse aliquem, uel periisse, infirmus animus estimaret, subdit: Habentes nomen eius, et nomen patris eius scriptum in frontibus suis. Quod dicit, nomen, intelligitur agni, et nomen patris eius, intelligitur Dei Patris.

Et audiui uocem de celo. Id est, Ecclesiam, que celum sepius in diuinis nominatur Scripturis. De Ecclesia enim scriptum est: Celum mihi sedes est. Et de eiusdem Ecclesie predicatoribus scriptum: Celi enarrant gloriam Dei. Magna uox sanctorum, magna est deuotio caritatis, quam se de celo audisse refert, cum eos qui uocem ediderunt, in Sion monte stare prediceret, ut ostendat se montem Sion non aliud quam Ecclesiam dixisse, que ad  deuincenda grauamina pressurarum, sublimi contemplatione erecta gaudio, regis sui certamina laude simul et imitatione concelebrat. Hoc est enim ueraciter agno stanti psallere.

Tanquam uocem aquarum multarum, et tanquam uocem tonitrui magni. Quid per uocem aquarum multarum, nisi uox intelligitur predicatorum? Quid per uocem tonitrui magni, nisi uox Euangelii designatur? Unde et quidam apostoli filii tonitrui nominantur. Tonitrua enim sunt Euangelia, ubi comminando aiunt: Omnis arbor, que non facit fructum bonum, exciditur et in ignem mittitur.

Et uocem quam audiui, sicut citharedorum citharizantium in citharis suis. Quid per uocem citharizantium, nisi uox consona omnium designatur predicatorum,  et una concordia eorum, que in mundis cordibus, canticum personat caritatis. Concithariste Dei omnes sancti sunt, qui carnem suam crucifigentes cum uitiis et concupiscentiis , laudant eum in psalterio et cithara: quantum amplius illi, qui Angelice priuilegio castitatis, totos se faciunt Domino holocaustum singulariter, abnegantes semetipsos, tollentes crucem suam, sequuntur agnum quocunque ierit.

Et cantabant quasi canticum nouum. Quid per canticum nouum, nisi Nouum Testamentum, et confessio designatur fidelium, id est, credo Deum Patrem omnipotentem, et in Iesum Christum Dominum nostrum Filium eius, et in Spiritum sanctum. Hoc enim canticum nouum cantat, qui, ueteri homine  deposito, per gratiam baptismatis innouatur feliciter. Iste cantus qui mentem purissimam consolatur, qui medullitus delectatur, hoc nouus homo cantare debet canticum nouum non uetus, qui necdum Ade peccata deposuit. Nouus utique cantus est, quia nunquam talem antea mundus audiuit.

Nouum. Quod nulla uetustate sordescat, sed semper in sui dignitatis gratia perseueret.

Ante sedem. Sedes Ecclesia est perfecta, que meruit celum esse, eo quod sit habitaculum Dei. Sedes sunt Saluatoris Domini, quas ille sua maiestate iam possidet, sicut legitur: Sedes sapientie anima iusti est .

Et ante quatuor animalia. Quatuor enim animalia quatuor designant Euangelia, que alio loco  plena oculis ante et retro describuntur. Ante, quia de futuro iudicio predicant.

Retro. Quia de ueteri Testamento testimonium donant. Quod autem sequitur:

Et seniores. Illos significat, de quibus superius dixerat:

Et in circuitu sedis sedilia uiginti quatuor millia, et super thronos uiginti quatuor seniores, sedentes amicti uestimentis albis. Qui siue decalogum duplicatum et quatuor significant Euangelia, siue duodecim apostolos, et duodecim patriarchas, id est, Ne, Abraham, Isaac, Iacob, Moysen, Aaron, Iosue, Isaiam, Hieremiam, Ezechielem, Danielem et Dauid. Et nemo poterat dicere canticum nisi centum quadraginta  quinque millia, qui empti sunt de terra. Singulariter canticum agno cantare, est cum eo in perpetuum pre cunctis fidelibus etiam de carnis incorruptione gaudere. Quod tamen electi ceteri canticum audire possunt, licet dicere nequeunt, qui per caritatem quidem ex illorum celsitudine leti sunt, quamuis ad eorum premia non assurgunt.

uirgines enim sunt, hi qui sequuntur agnum quocunque ierit. Hec pulchre beatus Augustinus, uirgines admonendo, exposuit: »Pergite, inquiens, sancti Dei, pueri et puelle, mares ac femine, celibes et innupte, pergite perseuerando in finem. Laudate Dominum dulcius, quem cogitatis uberius. Sperate felicius, cui seruitis instantius. Amate ardentius, cui placetis attentius. Lumbis accinctis et lucernis ardentibus exspectate Dominum, quando ueniat a  nuptiis . uos affertis ad nuptias agni canticum nouum, quod cantabitis in citharis uestris, utique tale, quale nemo poterit dicere, nisi uos. Sic enim uos uidit in Apocalypsi quidam, pre ceteris, dilectus agno, qui discumbere super pectus eius solitus erat. Ipse uos uidit duodecies duodena millia sanctorum citharedorum, illibate uirginitatis in corpore, inuiolate ueritatis in corde. Sequimini agnum, quia et agni caro utique uirgo. Sequimini eum uirginitate cordis et carnis, quocunque ierit. Quid est enim sequi, nisi imitari, quia Christus pro nobis passus est, relinquens nobis exemplum, ut sequeremini uestigia eius« .

Hi sunt, qui cum mulieribus non sunt coinquinati,  uirgines enim sunt. uirgines enim dicit integritate fidei. Sic de uniuersali Ecclesia loquitur Apostolus, dicens: Despondi uos uni uiro, uirginem castam exhibere Christo, nam et hanc uisionem Thichonius, non de uirginibus specialiter tantum, sed de tota generaliter interpretatur Ecclesia. Hi empti sunt ex hominibus primitie Deo et agno, redempti pretioso sanguine Christi, ut Apostolus ait: Empti enim estis pretio magno, glorificate et portate Dominum in corpore uestro . He primitie de illo sancto et immaculato Ecclesie grege, quasi sanctiores, prioresque hostie, pro uoluntatis sue meritis, a spiritu sancto eliguntur.

Et in ore ipsorum non est inuentum mendacium. Non dixit: Non fuit in ore eorum mendacium, sed  non est inuentum. Sicut Apostolus dicit: Et hec quidem fuistis, sed abluti estis . Et: Iniquitas iniusti non nocebit ei, qua die conuersus fuerit ab iniquitate sua, et poterit esse uirgo, et dolus in ore eius non inueniri. uirgines enim castos dicit et pudicos. Sine macula sunt ante thronum Dei. Sine macula, hoc est, sine peccato. Tunc enim iusti immaculati sunt, quando indulgentie munera consequuntur, sicut Propheta dicit: Lauabis me, et super niuem dealbabor . Beati ergo immaculati, qui in uitam eternam merentur intrare.



EuANGELIUM MATTHAEI, CAP. II.

»Ecce angelus Domini apparuit in somnis Ioseph,  dicens: Surge et accipe puerum et matrem eius, et fuge in Aegyptum, et esto ibi usque dum dicam tibi; futurum est enim, ut Herodes querat puerum ad perdendum eum. Qui consurgens accepit puerum et matrem eius nocte, et secessit in Aegyptum, et erat ibi usque ad obitum Herodis, ut adimpleretur quod dictum est a Domino per prophetam, dicentem: Ex Aegypto uocaui filium meum. Tunc Herodes uidens quod illusus esset a magis, iratus est ualde. Et mittens occidit omnes pueros, qui erant in Bethleem, et in omnibus finibus eis, a bimatu et infra, secundum tempus, quod exquisierat a magis. Tunc adimpletum est quod dictum est per Hieremiam prophetam dicentem: uox in Rama audita est, ploratus et ululatus  multus, Rachel plorans filios suos, et noluit consolari, quia non sunt. Defuncto autem Herode: ecce angelus Domini apparuit in somnis Ioseph in Aegypto, dicens: Surge et accipe puerum et matrem eius, et uade in terram Isrel. Defuncti sunt enim, qui querebant animam pueri. Qui consurgens, accepit puerum et matrem eius, et uenit in terram Isrel. Audiens autem, quod Archelaus regnaret in Iudea pro Herode patre suo, timuit illo ire. Et admonitus in somnis, secessit in partes Galilee. Et ueniens habitauit in ciuitate que uocatur Nazareth, ut adimpleretur quod dictum est per Prophetas: quoniam Nazareus uocabitur.«

Ecce angelus Domini apparuit in somnis Ioseph  dicens: Surge et accipe puerum et matrem eius. Non dicit tuum puerum, neque mulieris, sed speciali priuilegio solius pueri nomen ponitur. Sequitur.

Et matrem eius. Non enim dicit, accipe uxorem, siue coniugem tuam, sed matrem eius, uerus enim Pater eius in celis est. Quia Babylon atque Aegyptus pre omnibus terris principiis ostendit, quia utramque emendaturus esset, et igne potius fidei succensurus, addiscitur quoque, quod ab ipsis uite initiis, ad tentationes debeas atque insidias preparari. Nam statim ut ortus est contra eum tyrannus furit, et in Aegyptum fugit, et mater in noxiam barbarorum regionem fugatur, nam non dicitur: Accipe coniugem tuam, sed matrem eius,  quia absoluto per signum partu, omnis explosa suspicio est.

Et fuge in Aegyptum, et esto ibi usque dum dicam tibi; futurum est enim ut Herodes querat puerum ad perdendum eum. Possumus quoque odium Herodis, quo perdere uoluit Iesum, super persecutionibus que apostolorum sunt temporibus facte in Iudea, specialiter accipere; quando inualescente inuidia, predicatores sunt uerbi pene omnes expulsi de prouincia, et in gentibus predicaturi, sunt longe lateque dispersi. Sicque factum est, ut gentilitas, que per Aegyptum figurabatur, peccatis ante tenebrosa, lumen uerbi acciperet. Hoc est enim puerum Iesum et matrem eius per Ioseph in Aegyptum transferri, fidem Dominice  incarnationis, et Ecclesie societatem, per doctores sanctos gentibus committi.

Qui consurgens accepit puerum et matrem nocte, et recessit in Aegyptum. Aegyptus tenebre et meror interpretatur. Ergo fugit Ioseph cum Maria et puero in Aegyptum, significat doctores cum lege et nominis Christi predicatione, ad gentes, que in tenebris et in nocte infidelitatis erant, transituros.

Et erat ibi usque ad obitum Herodis. Quod dicit: Et erat ibi usque ad obitum Herodis, quadriennio, ut quidam putant, tempore supputato, siue, ut alii uolunt, duobus tantum annis, indicat figurate fidem Christi in gentibus mansuram, donec plenitudo earum intreat, et sic omnis Isrel saluus fiat. Obitus quippe Herodis terminum intentionis malitiose,  qua nunc contra Ecclesiam Iudea seuit, insinuat.

Ut adimpleretur quod dictum est a Domino, per Prophetam dicentem: Hoc dicimus in Osea propheta esse scriptum . Possumus autem loco isto testimonium proferre ex Numeris, dicente Balaam: Deus ex Aegypto uocauit eum. Gloria eius sicut unicornis .

Ex Aegypto uocaui filium meum. Quod iterum iehsu uocatur ex Aegypto, significat Iudeos in fine mundi credituros, iuxta illud: Cum intrauerit plenitudo gentium, tum omnis Isrel saluus fiet . Potest tamen et secundum allegoriam intelligi. Qui postea quam uenit ad Aegyptum mundi huius, deduxit eum Pater et adsumpsit ad semetipsum, ut uiam faceret his qui de Aegypto mundi huius ascensuri  erant ad Dominum.

Tunc Herodes uidens quod illusus esset a Magis, iratus ualde est. Quod dicit: Tunc Herodes, coniungitur, ubi dicit quod Magi per aliam uiam sunt reuersi. Iratus est, manente scilicet predicta turbatione. Additur ualde, eo quod a Magis illusus sit.

Et mittens occidit omnes pueros. In morte innocentum, pretiosa omnium Christi martyrum est mors designata. Quod enim paruuli occisi sunt, significat per humilitatis meritum, ad martyrii perueniendum gloriam. Et quia nisi conuersus fuerit quis, et effectus sit ut paruulus, non potest animam dare pro Christo. Qui erant in Bethleem, et in omnibus finibus eius. Quod autem in Bethleem et omnibus finibus eius occisi sunt, ostendit non solum in Iudea, unde  Ecclesie cepit origo, sed et in omnibus eiusdem Ecclesie, quacunque per orbem diffusa est, persecutionem seuituram perfidorum, et piorum patientiam coronandam.

A bimatu et infra secundum tempus quod exquisierat a Magis. Id est, a puero duorum annorum usque ad puerum unius noctis. Secundum anagogen, qui occisi sunt, doctrina et operatione perfectos indicat. Qui uero infra simplices uel idiotas, fidei tamen non ficte constantia fortes eque denuntiat. Quod illi quidem occisi sunt, sed Christus, qui querebatur, uiuens euasit, insinuat corpora quidem martyrum ab impiis posse perimi, sed Christum, pro quo persecutio tota seuit, nullatenus eis uel uiuentibus, uel  occisis posse auferri, sed eos ueraciter contestari: Quia siue uiuimus, Domino uiuimus, siue morimur, Domino morimur .

Tunc adimpletum est quod dictum est per Hieremiam prophetam, dicentem. Hic Hieremias ueteris recordatus historie, cum propter uxorem Leuitis fornicationi coactam, ac per hoc mortuam, et a marito in duodecim partes, duodecim tribus diuisam, omnis Isrel consurgens, totam tribum deleuerit, trecentum tantum uiris remanentibus, ploratus et ululatus, remanentium scilicet et interfectorum.

uox in Rama audita est, etc. Quod autem dicitur in Rama, non putemus nomen loci esse, qui est iuxta Gabaa, sed Rama excelsum interpretatur, ut sit sensus, uox in excelso audita est, id est, longe  lateque dispersa. Quid enim Rama pertinet ad Rachel? Rachel mater fuit Beniamin, quam defunctam sepeliere in hippodromo, qui est iuxta Bethel. Quia igitur et sepulcrum uicinum erat, et campus ipsi Beniamin sorte contingerat, Rama quoque ad eamdem pertinebat tribum, et a principibus, et ab ipso interfectionis loco, consequenter eos, qui occisi sunt, filios eius uocauit. Spiritaliter uox in Rama, id est in excelso, et ploratus et ululatus multus, manifeste denuntiat luctum sancte Ecclesie, quod de iniusta membrorum suorum nece gemit, non, ut hostes garriunt, in uacuum cedere, sed usque ad solium superni ascendere iudicis, et sicut protomartyris Abel, ita etiam sanguinem ceterorum martyrum clamare ad Dominum.


Rachel plorans filios suos. De Rachel natus est Beniamin, in cuius tribu nunc est Bethleem. Queritur ergo quomodo Rachel filios Iude, id est, Bethleem quasi suos ploret. Respondebimus breuiter, quia sepulta sit iuxta Bethleem in Ephrata, et ex eterno corpusculi hospitio matris nomen acceperit. Siue quoniam Iude et Beniamin due tribus iuncte erant, et Herodes preceperat, non solum in Bethleem interfici pueros, sed et in omnibus circa finibus eius, per occasionem Bethleem intelligimus multos etiam de Beniamin fuisse cesos. Figuraliter autem Rachel que ouis, aut uidens Domini dicitur, Ecclesiam demonstrat, cuius tota intentio, ut uidere Dominum mereatur, inuigilat, et ipsa est ouis centesima, quam pastor bonus, relictis in celo nonaginta nouem ouibus,  angelicarum uirtutum, abiit querere in terra, inuentamque suis imposuit humeris, et sic reportauit ad gregem.

Et noluit consolari, quia non sunt. Plorat autem filios suos, et non recepit consolationem. Secundum intelligentiam duplicem, siue quod eos in eternum mortuos estimaret, siue quod consolari se nollet de his, quos sciret esse uicturos. Spiritaliter Rachel significat Ecclesiam que plorat sanctorum de hoc seculo ablationem, sed non ita uelle consolari, ut qui seculum morte uicerunt, rursus ad seculi certamina secum toleranda redeant. Quia nimirum non sunt ultra reuocandi in mundum, de cuius erumnis, semel euaserunt coronandi ad Christum.


Defuncto autem Herode. Obitus quippe Herodis, terminum intentionis malitiose, qua nunc contra Ecclesiam Iudea seuit, insinuat.

Ecce apparuit angelus Domini in somnis Iosph, in Aegypto dicens: Surge et accipe puerum et matrem eius, et uade in terram Isrel. In somnis, hoc semper significat, quia mortuis mundo, angeli sunt presentes. Quod autem defuncto Herode, redit in terram Isrel iehsu, finem seculi denuntiat, quando Enoch et Helia predicantibus, Iudei sopita moderne inuidie flamma, fidem ueritatis accipient. Et bene, cum Iudeam deserit, fugere et hoc in nocte dicitur: cum uero reuertitur, nulla non solum fuge, sed nec noctis fit mentio, quia nimirum, quos aut peccatorum tenebris olim persecutores reliquit, ipsos ob  lucem fidei tandem se querentes reuisit.

Defuncti enim sunt, qui querebant animam pueri.  Ex hoc loco intelligimus, non solum Herodem, sed et sacerdotes, et scribas, eo tempore necem Domini fuisse meditatos.

Qui surgens, accepit puerum et matrem eius, etc. Non dixit: Accepit filium suum et uxorem suam, sed puerum et matrem eius, quasi nutritius, non maritus.

Audiens autem, quod Archelaus regnaret in Iudea, pro Herode patre suo, timuit illuc ire. Archelaus, agnoscens leo interpretatur, Herodes pellicius siue pellis gloria , Herodes ille, qui cum Pilato postea amicitiam fecit, huius Herodis filius, est frater Archelai, quem et  ipsum Tiberius Cesar Lugdunum, que Galliarum est ciuitas, relegauit, fratremque eius Herodem, successorem regni fecit.

 Quod dum nato Herode, Ioseph timore Archelai in Iudeam ire formidans, angelo monente, in Nazareth Galilee secessit, ultima presentis Ecclesie tempora designat, quando pro ea, que nunc est mentis illius cecitate, Christianos in quantum ualet persequi non desistit, sed acrior in eis Antichristi persecutio consurgit. Pars igitur Iudee in qua regnabat Archelaus, qui interpretatur agnoscens leo, de quo Apostolus ait: Aduersarius uester circuit querens quem deuoret, perfidos Antichristi sequaces ostendit.

Et admonitus in somnis secessit in partes Galilee,  et ueniens habitauit in ciuitate que uocatur Nazareth. Nazareth Galilee, quo Dominus transfertur, partem gentis eiusdem, que tunc temporis fidem Christi est susceptura designat. Unde bene Galilea transmigratio facta. Nazareth uero, flos aut uirgultum eius interpretatur. Quia nimirum sancta Ecclesia, quo ardentiore desiderio, ab his qui in terris uidit ad celestia promerenda transmigrat, eo maiore spiritualium abundat flore ac germine uirtutum.

Ut adimpleretur quod dictum est per prophetas: Quoniam Nazareus uocabitur.  Si fixum de Scripturis posuisset exemplum, nunquam diceret per prophetas, sed simpliciter, per prophetam. Nunc autem pluraliter prophetas uocans, ostendit se non  uerba de scripturis sumpsisse, sed sensum. Nazareus enim sanctus interpretatur. Sanctum autem Dominum futurum omnis Scriptura commemorat. Possumus et aliter dicere, quod etiam eisdem uerbis, iuxta Hebraicam ueritatem, et iuxta lingue illius , in Isaia scriptum est: [Figure: [Hebrew text] 4Kb] . Exiet uirga de radice Iesse, et Nazareus de radice eius conscendet siue crescet.



CONCORDIA

Istarum duarum fit in hoc gratissima lectionum, quia Ioannes uidit in celo primitias terre cum agno. De quibus ait: Quod sine mendacio, et sine macula et uirgines sunt. Nam et paruuli qui pro Domino occisi sunt, et primitie terre sunt, quia pro Domino primi meruerunt palmas martyrii, et uirgines,  et sine mendacio et sine macula sunt.



IN OCTAuA NATIuITATIS DOMINI.



LECTIO EPISTOLAE BEATI PAULI APOSTOLI, AD TITUM, CAP. II.

»Apparuit gratia Dei et Saluatoris nostri omnibus hominibus, erudiens nos, ut abnegantes impietatem et secularia desideria, sobrie, iuste et pie uiuamus in hoc seculo, exspectantes beatam spem et aduentum glorie magni Dei et Saluatoris nostri Iesu Christi, qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum. Hec loquere et exhortare.«

Apparuit gratia Dei Saluatoris nostri omnibus hominibus.  Hic gratiam Euangelii dicit, de qua in Zacaria legimus: Exequauit gratiam gratie : Et Ioannes ait: Nos omnes de plenitudine eius accepimus, gratiam pro gratia , id est, pro gratia legis, gratiam Euangelii: omnibus hominibus, id est, quibus apparuit. Ipse enim est lux uera, que illuminat omnem hominem uenientem in hunc mundum, hoc est, qui illuminatur. Ipse est, qui omnes homines uult saluos fieri, et ad agnitionem ueritatis peruenire. Ipse est, qui Apostolis suis ait: Ite, docete omnes gentes, baptizantes eos: qui crediderit et baptizatus fuerit, saluus erit. Ecce quomodo gratia saluatoris Dei omnibus apparuit hominibus.

Erudiens nos.  Erudire enim docere est, nam et ipsum nomen significat apprehensam  scientiam. Rudis enim dicitur nouus. Eruditus, quasi a rure sublatus, hoc est, ab ignorantia diuisus, et in doctrine finibus collocatus.

 Nam et ad Hierusalem, per Hieremiam Dominus sic dicit: Erudire Hierusalem, ne forte recedat anima mea a te . Eruditur Hierusalem, ut corrigatur, et non recedat anima Dei ab ea, et redigatur in solitudinem, sed potius erudita habeat semper Dominum habitatorem.

Ut abnegantes impietatem. Hic impietatem illam dicit, quam Zacarias super amphoram uel massam sedere uidit plumbeam, quam alio nomine idololatriam possumus appellare et negationem Christi, Greci uocant .


Et secularia desideria. Seculare est, omne desiderium carnale, et omnis ambitio secularis. Desideria turpia, uoluntas uel cupiditas corporis, omnia desideria sunt carnalia, a quibus nos omnibus abstinere, Petrus obsecrat, dicens: Obsecro uos tanquam aduenas et peregrinos, abstinere uos a carnalibus desideriis, que militant aduersus animam . Ac si diceret: Carnalia desideria nolite desiderare, sed celestia, et eterna concupiscite, quia carnis desideria aduersus conuersationem sanctam, et contra suammetipsam militant animam

Sobrie. Sobrie dicit, hoc est, caute, sapienter, considerate, et temperate, ponens ante oculos illud quod Dominus ait: Attendite ne grauentur corda uestra in crapula, et ebrietate, et curis huius seculi  .

Et iuste. Iuste, id est, recte et equanimiter, hinc enim Ioannes ait: Scitis, quia Deus iustus est, et omnis qui facit iustitiam, ex ipso natus est . Dicta autem iustitia, quasi iuris status, cuius partes sunt, timere Deum, uenerare religionem, habere humanitatem et pietatem, unde sequitur.

Et pie uiuamus in hoc seculo. Iustitia enim ne intemperata sit, pietas adiungenda est. Pietas enim pars est iustitie, que proprie, ut ait Augustinus, Dei cultus intelligitur. Iustitia enim est, equitas uel rectitudo, que unicuique sua tribuit.

Exspectantibus beatam spem.  Spes est bonorum exspectatio futurorum, que exprimit humilitatis affectum, et sedule seruitutis obsequium.  Spes autem Grece dicitur , et est opinio futurorum. Et contrarium desperatio, quando extra omnem spem homo est, cui nulla est progrediendi facultas, quia dum quisque peccatum amat, futuram gloriam non sperat. Ille enim fiducialiter exspectat, qui eius mandata fideliter seruat. Beata enim recte dicitur spes, ubi filii Dei merebimur esse, et heredes, heredes quidem Dei, coheredes autem Christi. Ubi cum apparuerit, similes ei erimus, quoniam uidebimus eum sicuti est. Ubi peccata nobis donantur, et uita eterna prestabitur. Ubi splendorem solis et consortium obtinebimus angelorum.

Et aduentum glorie magni Dei. Notandum quod in hac breui Epistola Dominum Iesum bis Dominum appellet. Nam et in Epistola ad Hebreos idem Apostolus  ait: Ad filium autem: Thronus tuus Deus in seculum seculi. Et, unxit te Deus Deus tuus oleo exsultationis . Et Ioannes ait: In principio erat uerbum, et uerbum erat apud Deum, et Deus erat uerbum , et alia plurima de hoc sanctissimo nomine inuenies testimonia. Cuius et aduentum glorie exspectamus, secundum promissionem angelicam, dicentis ad discipulos: uiri Galilei, quid hic statis aspicientes in celum, sic enim ueniet, quemadmodum uidistis eum euntem in celum .

 Sed in illa gloria exspectatur, de qua ipse Saluator ait: Cum uenerit Filius hominis in gloria Patris et sanctorum angelorum . Non quod Dei et angelorum unam gloriam esse dicat  sed quia tanta erit illic gloria Patris, in qua Filius hominis ad iudicium uenturus est, que a solis angelis capi possit, uel ab illis sanctis, de quibus dicitur: Quia erunt sicut angeli Dei. De hoc aduentu glorie Dei et Petrus apostolus ait: Inueniatur in laudem et gloriam et reuelationem Iesu Christi . In laude, quando dicturus est: uenite, benedicti Patris mei, percipite regnum. In gloria, quia tunc iusti fulgebunt ut sol in reuelatione Iesu Christi, hoc est, in futuro iudicio.

Et Saluatoris nostri Iesu Christi. iehsu nomen proprium est Filii Dei, secundum carnem, ut Gabriel angelus beate Marie ait: Et uocabis nomen eius Iesum , quod Latine Saluator dicitur, eo quod saluum facit populum suum a peccatis  eorum. Christus ab unctione nomen accepit, chrisma enim unctio, Christus unctus dicitur. Sed spiritualiter, cui Psalmista: Propterea unxit te Deus, Deus tuus, oleo exsultationis .

Qui dedit semetipsum pro nobis. Sicut et alibi idem Apostolus dicit: Ambulate in dilectione, sicut et Christus dilexit nos, et tradidit semetipsum pro nobis .

Ut nos redimeret ab omni iniquitate, et mundaret, etc.  Redemit nos et liberauit ab omni uinculo iniquitatis, quo captiui tenebamur, et infidelitatis, et mundauit per baptismum, ubi sic omnia originalia delicta, et perpetrata commissa mundantur, quatenus in nobis nichil remanere possit immundum.


Sectatorem bonorum operum. Ad quam sectationem bonorum operum, idem nos Apostolus admonet, dicens: Exhortamur, ne in uacuum gratiam Dei recipiatis, ut non uituperetur ministerium nostrum, sed in omnibus exhibeamus nos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in spiritu sancto, in caritate non ficta, in uerbo ueritatis, in uirtute Dei, per arma iustitie, a dextris et a sinistris , et cetera similia, unde et apte sequitur.

Hec loquere et exhortare. Ac si diceret: Omnis tuus sermo, in hac exhortatione consistat atque  perseueret.



EuANGELIUM LUCAE, CAP. II

»Postquam consummati sunt dies octo ut circumcideretur puer, uocatum est nomen eius iehsu, quod uocatum est ab angelo priusquam in utero conciperetur. Et postquam impleti sunt dies purgationis Marie secundum legem Moysi, tulerunt Iesum in Hierusalem, ut sisterent eum Domino, sicut scriptum est in lege Domini: Quia omne masculum adaperiens uuluam, sanctum Domino uocabitur: Et ut darent hostiam secundum quod dictum est in lege Domini, par turturum, aut duos pullos columbarum. Et ecce homo erat in Hierusalem, cui  nomen Simeon. Et homo iste iustus et timoratus, exspectans consolationem Isrel, et Spiritus sanctus erat in eo. Et responsum acceperat a Spiritu sancto, non uisurum se mortem, nisi prius uideret Christum Domini, et uenit in spiritu in templum. Et cum inducerent puerum Iesum parentes eius, ut facerent secundum consuetudinem legis pro eo: Et ipse accepit eum in ulnas suas, et benedixit eum, et dixit: Nunc dimittis seruum tuum, Domine, secundum uerbum tuum in pace. Quia uiderunt oculi mei salutare tuum. Quod parasti ante faciem omnium populorum. Lumen ad reuelationem gentium, et gloriam plebis tue Isrel.«

Postquam consummati sunt dies octo, ut circumcideretur  puer.  Circumciditur itaque puer. Quis est ille puer, nisi ille de quo dictum est: Puer natus est nobis, filius datus est nobis ? Factus est enim sub lege, ut eos, qui sub lege erant, lucrifaceret . uides omnem legis ueteris seriem fuisse typum future. Non utique frustra octaua die iussus est infans circumcidi, nisi quia petra, qua circumcidimur, Christus erat. Cultellis enim petrinis circumcisus est populus, petra autem erat Christus. Quare autem octauo die? quia in hebdomadibus idem primus, qui et octauus. Completis enim septem diebus reditur ad primum, finitus septimus, Dominus sepultus. Reditus ad primum Dominus resuscitatus, Domini resurrectio promisit nobis eternum diem, et consecrauit nobis Dominicum diem,  qui uocatur Dominicus, ipse uidetur proprie ad Dominum pertinere, quia eo die Dominus resurrexit.

 Suscepit igitur circumcisionem lege decretam in carne, qui absque omni prorsus labe pollutionis apparuit in carne, et qui in similitudine carnis peccati, non autem in carne peccati aduenit, remedium quo caro peccati consueuerat mundari, non respuit, sicut etiam unda baptismatis, qua noue gratie populos a peccatorum sorde lauari uoluit. Ipse non necessitatis, sed exempli causa subiit; scire etenim debet uestra fraternitas, quia idem salutifere curationis auxilium circumcisis in lege, contra originalis peccati uulnus agebat, quod nunc baptismus  agere reuelate gratie tempore consueuit. Excepto quod regni celestis ianuam necdum intrare poterant, donec adueniens benedictionem daret qui legem dedit, ut uideri posset Deus deorum in Sion. Tantum in sinu Abrahe, post mortem, beata requie consolati, superne pacis ingressum, spe felices, exspectabant. Qui enim nunc per Euangelium suum terribiliter ac salubriter clamat: Nisi quis renatus fuerit ex aqua et Spiritu sancto, non potest introire in regnum Dei , ipse tum per legem suam clamabat: Masculus cuius preputii caro circumcisa non fuerit, peribit anima illa de populo suo, quia pactum meum irritum fecit , id est, quia pactum uite, in paradiso hominibus a me datum, Adam preuaricante, trangressum est, in quo  omnes peccauerunt, peribit de cetu sanctorum, si non ei fuerit remedio salutari subuentum.

uocatum est nomen eius, iehsu, etc.  In hoc, quod in die circumcisionis sue nomen ut iehsu uocaretur, accepit, ad imitationem priscorum fecit, sicut Abraham patriarcha, qui primus circumcisionis sacramentum et promissionis testimonium accepit, et eodem die amplificationem nominis simul cum sua coniuge promeruit, ut qui eatenus Abram, id est, pater excelsus, deinde Abraham, id est, pater multarum gentium uocaretur.

 Sed et Sarai uxor tua, inquit Dominus ad Abraham, non uocabitur Sarai, sed Sara. Errant qui putant primum Saram per unum R scriptum fuisse, et postea alterum R additum, Sarai  primum uocata est per [Figure: [Hebrew text] 6Kb] . Sublato ergo [Figure: [Hebrew text] 6Kb] , id est i elemento, addita est [Figure: [Hebrew text] 6Kb] littera, que per A legitur, et uocata est [Figure: [Hebrew text] 6Kb] , Saraa. Causa autem ita nominis immutati, hec est, quod antea dicebatur princeps mea, unius scilicet tantummodo domus materfamilias, postea uero dicitur absolute princeps, id est, .

Et postquam impleti sunt dies purgationis eius, secundum legem Moysi tulerunt illum in Hierusalem, ut sisterent illum Domino.  Decretum quidem legis erat paruulum post tricesimum tertium circumcisionis diem ad templum Domini deferri, darique hostiam pro eo: primogenitum autem masculum sanctum Domino fieri, mystice, sicut diximus, insinuans, neminem nisi circumcisum uitiis, Dominicis  dignum esse conspectibus; neminem, nisi mortalitatis nexibus absolutum, superne ciuitatis gaudia perfecte posse subire. uerum si legis ipsius uerba diligentius inspexeris, profecto reperies, quia non solum Dominus incarnatus, quantum a peccati contagione, tantum a conditione legis fuerit liber, quam ob hoc magis suscipere dignatus est, ut eam sanctam, iustam, ac bonam esse probaret, et nos ab eius seruitute ac timore fidei gratia liberaret, sed etiam ipsa Dei genitrix, sicut ab admixtione uirili, sic et a legali sit iure immunis. Dicit enim Moyses: Mulier si suscepto semine pepererit masculum, immunda erit septem diebus, iuxta dies separationis menstrue, et die octauo circumcidetur infantulus. Ipsa  uero triginta tribus diebus manebit in sanguine purificationis sue . Nota ergo, quod non omnis mulier pariens, sed ea que suscepto semino pepererit, designatur immunda, rituque legis docetur esse mundanda, ad distinctionem uidelicet illius, que uirgo concepit, et peperit filium. Et uocauit nomen eius [Figure: [Hebrew text] 2Kb] , quod est interpretatum nobiscum Deus. Non ergo filius qui cum homine Deus est, non mater, que Spiritu sancto operante peperit, uictimis hostiarum, quibus purgaretur, indigebat, sed ut nos a legis uinculo solueremur, sicut Dominus Christus, ita et beata semper uirgo Maria legi est sponte subiecta.

Sicut scriptum est in lege Domini: Quia omne masculum adaperiens uuluam, sanctum Domino uocabitur.  Quod dicit, Omne masculum adaperiens uuluam, et hominis et pecoris primogenitum significat, quod utrumque sanctum Domino uocari, atque ideo sacerdotis esse, preceptum est. Ita duntaxat, ut pro hominis primogenito pretium acciperet, et omne animal immundum redimi faceret, cuius, inquit, redemptio erit post unum mensem, siclis argenti quinque; ubi saluo subtiliore tractatu breuiter intimandum, quod illa omnia primogenita, uel figura fuerint eius, qui cum unigenitus esset Dei Filius primogenitus fieri dignatus est omnis creature, et uere et singulariter sanctus Domino, quia peccatum non fecit, nec inuentus est dolus in ore eius, uel certe nostre fuerit deuotionis indicium, qui omnia bone actionis initia, que quasi corde gignimus, Domini  gratie deputare, male autem gesta redimere debeamus, dignos uidelicet penitentie fructus, pro singulis quinque corporis uel anime sensibus offerentes. Itaque quod ait: Adaperiens uuluam, consuete natiuitatis more loquitur, non quod Dominus noster sacri uentris hospitium, quod ingressus sanctificarit, egressus deuirginasse credendus sit, iuxta hereticos, qui dicunt beatam Mariam uirginem usque ad partum, non uirginem esse post partum, sed iuxta fidem catholicam, clauso uirginis utero, quasi sponsus suo processit de thalamo, de quo pulchre Propheta: Et conuertit me, inquit, ad uiam porte sanctuarii exterioris, que respiciebat ad orientem, et erat clausa, et dixit Dominus ad me: Porta hec clausa erit, non aperietur, et uir non transeat per  eam. Quoniam Dominus Deus Isrel ingressus est per eam, eritque clausa; principum princeps in ea sedebit, ut comedat panem coram Domino . Quamuis possit etiam mystice designari, nullum preter Dominum Ecclesie uirginis uterum per aquam et Spiritum sanctum ad regenerandos Deo filios posse reserare, ideoque hunc masculum, incomparabili dignitate Domino sanctum uocari.

Et ut darent hostiam, secundum quod dictum est in lege Domini, par turturum, aut duos pullos columbarum.  Dictum est in lege, ut pro infante, si masculus sit, ut predixi, quadragesimo, si femina octogesimo die natiuitatis, agnus agniculus  immaculatus in holocaustum, et turtur, siue pullus columbinus offerretur pro peccato: Si autem non inuenerit, inquit, manus eius, nec potuerit offerre agnum, sumet duos turtures, uel duos pullos columbe, unum in holocaustum, et alterum pro peccato. Dominus ergo iehsu Christus cum diues esset, pauper factus pro nobis, pauperem pro se hostiam uoluit dari, ut uidelicet, una sua paupertate nos diuites in fide et illic faceret heredes regni, quod repromisit Deus diligentibus se. Moraliter autem, siue fortia quis opera, seu creauerit infirma, que masculi ac femine uocabulo distinguuntur, ut hec legitime Domino ualeant consecrari, ouem necesse est innocentie, et turturem pariter, siue columbam compunctionis offerat, quia enim uolucres he pro cantu  gemitus habent, non immerito lacrymas humilium designant. Et bene duos, unum pro peccato, et alterum in holocaustum. Holocaustum namque totum incensum dicitur. Quia nimirum duo sunt genera compunctionis, Deum namque sitiens anima, prius timore compungitur, post amore. Qui ergo prius flendo, ne duceretur ad supplicium, turturem pro peccato offerebat, de altero facit holocaustum, cum postmodum flere amarissime incipit, quia differtur a regno. Hoc sane inter turtures et columbas distat, quod columba que gregatim conuersari, uolare et gemere consueuerit, actiue uite frequentiam demonstrat, de qua dicitur: Multitudinis autem credentium erat cor unum et anima una ; turtur uero, qui singularitate gaudet adeo, ut si coniugem  casu perdiderit, solus exinde permaneat, speculatiue uite culmina denuntiat, quia et paucorum est ista uirtus, et his singulariter attributa. Item cum intrans cubiculum, clauso ostio, oro Patrem in abscondito, turturem offero. At cum eiusdem operis compares quero, canendo cum Propheta: uenite, adoremus et procidamus ante Deum, ploremus coram Domino, qui fecit nos, columbas ad altare deporto.

Et ecce homo in Hierusalem, cui nomen Simeon. Non solum ab angelis et prophetis, sed etiam a senioribus, et reliquis iustis, generatio Domini accepit testimonium. Omnis etas et uterque sexus euentorum miracula fidem astruunt, uirgo generat, sterilis parit, mutus loquitur, Elizabeth prophetat, magus  adorat, utero clauso exsultat, uidua confitetur, iustus exspectat.

Et homo iste iustus et timoratus exspectans consolationem Isrel, et Spiritus sanctus erat in eo.  Bene iustus et timoratus dicitur, quia difficile iustitia sine timore custoditur. Bene iustus, quia non suam, sed populi gratiam requirebat, cupiens ipse corpore uinculis fragilitatis absolui, sed exspectans uidere promissum. Sciebat enim, quia beati oculi, qui uiderent, sed donec ueniret ille nolebat ire.

Et responsum acceperat a Spiritu sancto non uisurum se mortem nisi prius uideret Christum Domini. uide locutiones Scripturarum. Mortem uidere dixit; quomodo uident, quibusue oculis, que ueniendo ipsos  oculos claudit? sed uidere mortem, experiri significat. Nam et nos conuersationem habendo in celesti Hierusalem, templi Domini limina frequentando, hoc est, pia sanctorum, in quibus inhabitat, exempla sectando, merebimur uerbum Domini in manibus accipere, et fidei caritatisque brachiis amplecti.

Et uenit in spiritu in templum. Quod autem ait: uenit in spiritu, significat eum, eadem gratia Spiritus qua olim uenturum precognouerat, et iam nunc uenientem, iamque a se uidendum cognouisse Saluatorem.

Et cum inducerent puerum Iesum parentes eius, ut facerent secundum consuetudinem legis, et ipse accepit  eum in ulnas suas. Tropice accipit Simeon Christum, ueteranus infantem, ut doceat nos exuere ueterem hominem, qui corrumpitur cum actibus eius, et renouatos spiritu mentis nostre, induere eum qui secundum Dominum creatus est in iustitia et sanctitate et ueritate. Accipit senior infantem Christum, ut insinuet, hoc seculum, quasi senio iam et longeua etate defessum, ad innocentiam, et, ut ita dixerim, infantiam Christiane conuersationis rediturum, et sicut aquile iuuentutem illius esse renouandam.

Et benedixit Dominum, et dixit: Nunc dimittis seruum tuum, Domine, secundum uerbum tuum in pace. Impletum est desiderium senis, mundi ipsius senectute uergente, ipse ad senem hominem uenit, qui  mundum ueterem inuenit. Audiat mundus: Cantate Domino canticum nouum, cantate Domino omnis terra. Destituatur uetus, nouitas surgat.

Quia uiderunt oculi mei salutare tuum, quod parasti ante faciem omnium populorum. Beati oculi qui uident que Simeon uidit; beati qui non uiderunt et crediderunt. Illud ipsum, inquit, quod omnibus propemodum gentibus populis et linguis mente ac fide conspiciendum parasti, spe ac dilectione querendum preuidisti, ipse diu desideratum, nunc et carnis et cordis oculis tuum salutare contemplor.

Lumen ad reuelationem gentium et gloriam plebis tue Isrel. Lumen quidem utrique populo salutare dicit, id est, Christus a Deo Patre paratur, qui tamen gloriam magis Isrel, cui diu speratur, et ex quo  prenuntiatur, aduenit. Gentium uero dicitur esse reuelatio, quarum mentis oculos profunda iam cecitate dimersos, neque ulla spe aduentus Dominici erectos, ipse uisitare pariter, reuelare atque illustrare dignatus est. Et bene reuelatio gentium Isrelis glorie prefertur, quia cum plenitudo gentium introierit, nunc omnis Isrel saluus fiet.



CONCORDIA.

In hoc istarum duarum fit concordia lectionum, quia ambe de apparitione Domini, que primum facta est loquitur in templo.



DOMINICA POST NATALEM DOMINI.



EPISTOLA PAULI AD GALATAS, CAP. Iu.

»Quanto tempore heres paruulus est, nichil differt  a seruo suo, cum sit dominus omnium, sed sub tutoribus et actoribus est, usque ad prefinitum tempus a patre. Ita et nos cum essemus paruuli, sub elementis mundi eramus seruientes. At ubi uenit plenitudo temporis, misit Deus Filium suum natum ex muliere, factum sub lege, ut eos qui sub lege erant, redimeret, ut adoptionem filiorum Dei reciperemus. Quoniam autem estis filii Dei, misit Deus Spiritum Filii sui in corda uestra clamantem: Abba, pater. Itaque iam non est seruus, sed filius, quod si filius et heres per Deum.«

Quanto tempore heres paruulus est, nichil differt a seruo, cum sit dominus omnium, sed sub tutoribus et actoribus est, usque ad prefinitum tempus a patre.  Secundum acceptam comparationem disputationis producit eloquium. Hic seruum uocat Iudaicum populum, qui legis littere sub carnali obseruantia seruiebat, in fide paruulus, et a sensu doctrine spiritualis alienus, cum Dominus diuine agnitionis thesauros atque diuitias gentibus, seruituti demonum subiacentibus, contulisset. Gentiles enim, qui natura substantiam infidelitatis consumpserant, egeni et pauperes erant. Hic autem principes et sacerdotes, tutores et actores appellat, qui super plebem exercere uidebantur dominatum. Quod autem dicit:

Usque ad prefinitum tempus a patre. Illud tempus intellige, quo pater uita excedens, filium tutoribus et actoribus prouida ordinatione committit. Iuxta quam comparationem unigeniti Pater legi tempus usque  ad aduentum Filii prefiniuit.

Ita et nos cum essemus paruuli, sub elementis mundi eramus seruientes. Id est, obseruationes dierum et temporum, quas sub hac causa, ne per otium ad idola euagaremur, accepimus. Si enim et Iudei erant elementis seruientes, quid differebant a paganis? Paganos elementa colere, omnibus notum est, Iudeos autem non elementis, sed sub elementis Domino seruisse, propter neomenias, et sabbata, et circumcisiones, et cetera talia. Hec enim carnalia sunt. Quidquid enim uisibile est, carnale est, et de elementis est. Ex ea igitur parte, quam supra diximus, sub elementis seruiebant Iudei. Ex alia parte legem habebant spiritalem, que et peccare prohibet, et exhortatur ad dilectionem Domini Dei, qui uenturus  eis fuerat promissus, ad remittenda peccata.

At ubi uenit plenitudo temporis, misit Dominus filium suum. Id est, quando iam per consuetudinem transgressionum, legem uix pauci poterant custodire. uel certe plenitudo temporum intelligenda est, quando florente populis mundo, opportunum ac salubre Domino uisum est, remedia salutis gentibus exhibere, que iam competenter possit sexti seculi etas natura suscipere. Plenitudo ergo temporis, etas mundi senescentis ex uenia intelligi potest, in qua ei ita commissa et credita est ueritatis agnitio, sicut profecto annis filio, recte profundarum rerum creditur institutio, et sane preterita secula, que in primo parente nostro rea sub infernali ergastulo tenebantur, longa indigebant dilatione, ut iam multis  temporibus expiatione Christi liberarentur aduentu.

Factum ex muliere. Mulier, non corruptionem, sed sexum significat. Denique Eua statim ut facta est, mulier appellatur . Et ipse Dominus ad matrem. Quid mihi et tibi, inquit, est mulier . In eo autem quod dicit: Ex muliere, monstrat, non more solito ex conuentu uiri et femine, sed per Spiritum sanctum ex matre tantum, Christum incarnationem hominis suscepisse. Nam idem Apostolus ad Corinthios ait: Sicut mulier ex uiro, ita et uir per mulierem . Unde sicut in principio generationis, mulier ex uiro sumpta est, ita et Christus secundum carnem ex matre tantum est. Prima hominis conditio, quia primus homo non est  natus, sed factus. Secunda, de latere uiri. Tertia, ex uiro et femina. Quarta, Dei et hominis sine uiro de femina. Iam erat una, sine uiro et femina. Altera de uiro sine femina. Tertia, de uiro et femina. Restabat quarta sine uiro de femina. Sed ista quarta liberauit tres, factum sub lege, ut eos qui sub lege erant, redimeret. Ipse enim sub lege tam diu fuit, donec baptizatus Noui Testamenti inciperet Euangelium predicare: Qui si sub lege factus non esset, non facile Iudeos ad obedientiam prouocare potuisset. Promptius autem sue legis et sui generis uidebantur audire posse doctorem, sicut de se Apostolus dicit: Factus sum Iudeis tanquam Iudeus, ut Iudeos lucrarer. His qui sub lege erant, tanquam essem sub lege, ut eos qui sub lege erant lucrifacerem.  Gentes autem poterat alienas a lege saluare, etiam si sub lege non fuisset positus.

Ut adoptionem filiorum reciperemus. Id est, non facile nos natura Iudei uocationem illius recepissemus, si factus sub lege non esset. Promptius fuit, ut ad uitam legis filios inuitaret legis assertor.

Quoniam autem estis filii Dei, misit Deus Filium suum in corda uestra. Probat nos pater, adoptionis sue filios, quando super nos spiritum filii sui misericorditer infundit, et dignanter, ut ipsa communicatio paracliti, qui ex utroque procedit, heredes nos patris et filii assereret coheredes. In qua sententia trinitatem euidenter explicuit.

Clamantem Abba, pater. Id est, qui cordibus nostris Deum, patrem esse nostrum, occulta inspiratione  clamaret.

Itaque iam non est seruus, sed filius. Id est, cur uis seruus fieri, qui accipiens spiritum filii, filius et heres effectus es. Ex hoc enim nos probat omnes in uno spiritu unum esse Dei filium, totus enim Christianus populus, in uno Dei Filio credens, et unum Christi corpus effectus, unus rite uocatur et filius.

Quod si filius, et heres per Deum. Non per meritum nec naturam, sed per gratie spiritum, de quo in epistola ad Romanos ait: Ipse enim Spiritus testimonium reddit spiritui nostro, quod sumus filii Dei, si autem filii et heredes, heredes quidem Dei, coheredes autem Christi .



EuANGELIUM LUCAE, CAP. II.

»Erat Ioseph et Maria mater Iesu mirantes super  his, que dicebantur de illo. Et benedixit illis Simeon, et dixit ad Mariam matrem eius: Ecce positus est hic in ruinam et in resurrectionem multorum in Isrel. Et in signum cui contradicetur, et tuam ipsius animam pertransibit gladius, ut reuelentur ex multis cordibus cogitationes. Et erat Anna prophetissa filia Phanuel, de tribu Aser, hec processerat in diebus multis, et uixerat cum uiro suo annis septem a uirginitate sua. Et hec uidua erat usque ad annos octoginta quatuor, que non discedebat de templo, ieiuniis et obsecrationibus seruiens die ac nocte. Et hec ipsa hora superueniens confitebatur Domino, et loquebatur de illo omnibus qui exspectabant redemptionem Isrel.  Et ut perfecerunt omnia secundum legem Domini, reuersi sunt in Galileam in ciuitatem suam Nazareth. Puer autem crescebat, et confortabatur plenus sapientia, et gratia Dei erat cum illo.

Erat Ioseph et Maria mater Iesu mirantes super his que dicebantur de illo.  Hic Mariam figuram synagoge tenet, Ioseph autem figuram legis. Patrem Saluatoris appellat Ioseph, non quod uere, iuxta Fotinianos, pater fuerit eius, sed quod ad famam Marie conseruandam, pater sit ab omnibus estimatus. Quamuis et eo modo pater illius ualeat dici, quo et uir Marie recte intelligitur, sine commixtione carnis, ipsa copulatione coniungit, multo uidelicet coniunctius, quam si esset aliunde adoptatus.

Et dixit ad Mariam matrem eius: Ecce positus est  hic in ruinam. Quomodo autem in ruinam, nisi quia et lapis offensionis est, et petra scandali, id est, ruina his, qui offendunt uerbo, nec credunt, de quibus ipse dicit: Si non uenissem et locutus eis fuissem, peccatum non haberent. Nunc autem excusationem non habent de peccato suo. Aliter.

 Aliquid in me quod male stabat, cadat, patiatur ruinam, ut surgat in melius, peccati superbia se erexerat, cadat. Antequam crederem, bonum in me iacebat, malum stabat. Postquam ille uenit, quod in me malum fuit, corruit: fornicationis, immunditie, luxurie, idololatrie, ceterarumque pestium utilis ruina facta est. Hec est ruina ad quam primum uenit iehsu destruere, ut illa destructa et mortificata consurgant et edificentur in me  omnia bona. uidendum est itaque, ne forte Saluator noster aliis atque aliis in ruinam uenerit, et in resurrectionem, sed iisdem et in ruinam et in resurrectionem uenerit. Me oportet primum cadere, et cum cecidero, postea bene resurgere, ne Saluator causa mihi fuerit male ruine, sed propterea cadere me fecit, ut consurgam. Et multo mihi ruina utilior fuerit, quam illud tempus, quo uidebar stare, stabam enim peccato, et quia peccato stabam, prima mihi utilitas fuit, ut caderem et peccato morerer. Iniquus eras, cadat in te iniquus. Diligebas scorta primum, in te scortator intereat. Peccator eras, cadat in te peccator, ut possis dehinc resurgere et dicere: Si commortui sumus, et conuiuemus; et si conformes facti sumus mortis, conformes et resurrectionis  erimus 

Et in resurrectionem multorum in Isrel.  Bene in resurrectionem, quia lumen est, quia gloria plebis Isrel, quia dicit: Ego sum resurrectio et uita, qui credit in me, etiamsi mortuus fuerit uiuet .

 Due resurrectiones, una prima, que nunc est et animarum est, que uenire non permittit in mortem. Secunda, de qua Dominus ait: uenit hora et nunc est, quando mortui audient uocem Filii Dei, et qui audierint, uiuent . Qui audierint, dixit, qui obedierint, qui crediderint, et usque in finem perseuerauerint. Alia secunda, que non nunc est, sed in seculi fine futura est, nec animarum,  sed corporum est, que per ultimum iudicium, alios mitti in secundam mortem, alios in eam uitam, que non habet mortem.

Et in signum, cui contradicetur.  Scribis uidelicet et Phariseis, hereticis et paganis. Signum autem, cui contradicetur, fidem Dominice crucis accipe, de qua apostolo Paulo dicunt Iudei: Nam de secta hac notum est nobis quod ubique ei contradicitur . Nos quippe omnes scimus, uera esse que de Saluatore scripta sunt, sed apud incredulos et hereticos uniuersa, que de eo scripta sunt, signum sunt, cui contradicitur. uirgo mater, signum est, cui contradicunt Marcionite. Habuit corpus humanum, et hoc signum est, cui contradicitur. Resurrexit a mortuis, et hoc signum est, cui  contradicitur. Et quid necesse est multa persequi. Omnia que de eo scripta sunt, signum est, cui contradicitur ab incredulis et hereticis.

Et tuam ipsius animam pertransiet gladius.  Nec littera, nec historia docet ex hac uita Mariam corporalis necis passione migrasse. Non enim anima, sed corpus materiali gladio transuerberatur. Et ideo prudentiam haud ignara mysterii celestis ostendit. uiuum est enim uerbum Dei et ualidum et acutum et omni gladio acutissimo, penetrans usque ad diuisionem anime et spiritus, artuumque et medullarum, cogitationes cordis et secreta scrutatur animorum.

Aliter.  Tribulationem igitur et dolorem Dominice passionis, gladii nomine signatum  esse, credibile est, quo materna anima uulnerata est doloris affectu, et usque hodie, et usque ad consummationem seculi, presentis Ecclesie animam gladius durissime tribulationis pertransire non cessat, cum signo fidei, ab improbis contradici, cum audito Dei uerbo multos cum Christo resurgere, sed plures a credulitate ruere, gemebunda pertractat.

Et reuelentur ex multis cordibus cogitationes.  Quod dicit: Ut denudentur multorum cordium cogitationes, hoc intelligendum puto, quia per Domini passionem et insidie Iudeorum et discipulorum infirmitas patuit.

 Incertum erat quondam, qui Iudeorum gratiam Christi, quam uenturam utique nouerant, recipere mallent. Hac enim natiuitate audita,  reuelatis mox cordium cogitationibus, Herodes rex turbatus est, et omnis Hierosolyma cum illo, pastores cum timore et gaudio Deo laudem resonant, hominibus pacis nuntium pandunt, eius doctrina et uirtute diffamata, alii ad eum quasi magistrum ueritatis confluunt, alii ab eo quasi seductore refugiunt. Eius signo crucis erecto, hi quasi iuste morti datum blasphemantes irrident: illi quasi uite auctorem mori acriter dolent.

Et erat Anna prophetissa, filia Phanuel, de tribu Aser.  Arridet autem Ecclesie mysteriis, quod Anna et gratia eius interpretatur, et filia est Phanuel, qui facies Dei dicitur. Cum Psalmographo decantans: Signatum est super nos lumen uultus tui,  Domine . Et de tribu Aser, hoc est, beati, descendit, qui inter patriarchas duodecim, ordine nascendi, est octauus, de quo numero, quia Nouo Testamento sit sacer, crebrius est inculcatum.

 Nam Anna gratia eius interpretatur, tenens figuram Prophetarum. Sed et Phanuel pater eius, facies Dei interpretatur. Aser beatus. Aser beatus erit figuram populi credentium tenens, sed uel pinguedinem panis interpretatur, qui de celo descendit.

Hec processerat in diebus multis, et uixerat cum uiro suo annis septem a uirginitate sua. Annis septem, id est, synagoga cum heptatico uel postea per septem dona spiritus sancti, a uirginitate sua, quia cum uiro suo septem annis fuit.


Et hec uidua, usque ad annos octoginta quatuor.  Iuxta intellectum uero mysticum, quia Ecclesiam significat, que in presenti quasi sponsi Dominique sui est morte uiduata. Numerus etiam annorum uiduitatis eius, tempus Ecclesie designat, septies quippe duodeni octoginta quatuor faciunt, et septem quidem ad huius seculi cursum, qui diebus septem uoluitur, duodecim uero ad perfectionem doctrine apostolice pertinent, ideoque, siue uniuersalis Ecclesia, seu quelibet anima fidelis, que totum uite sue tempus, apostolicis mancipare curat institutis, quasi septem per 12 multiplicare, et typicis octoginta quatuor annis Domino seruire laudatur. Sicut etiam tempus septem annorum, quo cum uiro suo manserat, Dominice incarnationis  tempori decentissime congruit. Septenario namque, ut dixi, numero perfectio solet temporis indicari, sed ibi propter Dominice priuilegium maiestatis, quo in carne uersatus, docui simplex. Septem annorum est numerus expressus, hic ob Apostolice culmen dignitatis septem anni per duodecim multiplicantur.

Que non discedebat de templo ieiuniis et obsecrationibus seruiens nocte ac die . Multorum enim annorum uidua fuit, et talis uidua, qualem describit Apostolus: Non in deliciis uiuens, ne uiua moriatur, sed persistens in orationibus nocte et die. Orando ergo et multos annos supplicando humiliter, uidere meruit humilem, quem adorabat excelsum.

Et hec ipsa hora superueniens, confitebatur Domino, et loquebatur de illo omnibus qui exspectabant redemptionem  Isrel. Prophetauit Simeon, prophetauerat copulata coniugio, prophetauerat uirgo, debuit etiam uidua, ne qua aut professio deesset, aut sexus, et ideo Anna, et stipendiis uiduitatis, et moribus talis inducitur, ut digna plane fuisse credatur, que redemptorem omnium uenisse nuntiaret.

Et ut perfecerunt omnia secundum legem Domini, reuersi sunt in Galileam ciuitatem suam Nazareth.  Pretermisit hoc loco Lucas, que a Mattheo satis exposita nouerat, Dominum uidelicet post hec, ne ab Herode necandus inueniretur, Aegyptum a parentibus esse delatum, defunctoque Herode sic demum Galileam reuersum Nazareth, ciuitatem suam inhabitare cepisse.


Puer autem crescebat, et confortabatur plenus sapientia, et gratia Dei erat cum illo. Notanda distinctio uerborum, quia Dominus iehsu Christus in eo, quod puer erat, id est, habitum humane fragilitatis induerat, crescere et confortari habebat. In eo uero, quod etiam uerbum Dei, et Deus eternus erat, nec confortari indigebat, nec habebat augeri. Unde rectissime, plenus sapientia perhibetur et gratia: Sapientia quidem, quia in ipso habitat omnis plenitudo diuinitatis corporaliter. Gratia autem, quia eidem mediatori Dei et hominum, homini Iesu Christo magna gratia donatum est, ut ex quo homo fieri cepisset, perfectus esset et Deus. Hoc hominum natura non recipit, ut ante duodecim annos sapientia compleatur, quomodo omnia in illo mirabilia fuerunt,  ita pueritia mirabilis fuit, ut Dei sapientia compleretur.



CONCORDIA.

Harum duarum, et in matre, et in lege fit concordia lectionum. In matre, quia Apostolus dicit: Natum ex muliere. Euangelium dicit: Dixit ad Mariam matrem eius. In lege, quia Apostolus dicit: Factum sub lege. Euangelium dicit: Et ut perfecerunt omnia secundum legem Domini. Legales enim legaliter pro illo oblate sunt ceremonie.



IN DIE THEOPHANIAE.



LECTIO ISAIAE PROPHETAE, CAP. LX.

»Surge, illuminare Hierusalem, quia uenit lumen tuum, et gloria Domini super te orta est. Quia ecce tenebre operient terram, et caligo populos, super  te autem orietur Dominus, et gloria eius in te uidebitur. Et ambulabunt gentes in lumine tuo, et reges in splendore ortus tui, leua in circuitu oculos tuos et uide, omnes isti congregati sunt, uenerunt tibi. Filii tui de longe uenient, et filie tue de latere surgent. Tunc uidebis et afflues et mirabitur et dilatabitur cor tuum, quando conuersa fuerit ad te multitudo maris, fortitudo gentium uenerit tibi. Inundatio Camelorum operiet te, Dromedarii Madian et Epha. Omnes de Saba uenient, aurum et thus deferentes, et laudem Domino annuntiantes. Omne pecus Cedar congregabitur tibi, arietes Nabaioth ministrabunt tibi.«

Surge, illuminare Hierusalem, quia uenit lumen tuum.  Ecclesie dicitur, que primum  de Iudaico populo congregata est, et lumen, quod super eam ortum fuerat, per apostolos transmisit ad gentes, cui dicitur: Surge, illuminare, ut que cecidit in incredulis, surgat in fidelibus: que cecidit in synagogis, surgat in Ecclesiis. uenit enim lumen tuum, quod tibi omnes prophete pollicebantur, quod iugiter exspectabas.

Et gloria Domini super te orta est. Ideo gloria Domini, que quondam fuit super tabernaculum et templum eius, super te orta est. De qua dictum est: Gloriosa dicta sunt de te ciuitas Dei .

Quia ecce tenebre operient terram. Id est, qui terrena sapiunt.

Et caligo populos. Siue ut in Hebraico legitur,  [Figure: [Hebrew text] 2Kb] tribus quod proprie refertur ad Iudeos.

Super te autem orietur Dominus. Id est, sol iustitie Christus.

Et gloria eius in te uidebitur. De qua scriptum est: Et uidimus gloriam eius, quasi gloriam Unigeniti a patre plenum gratie et ueritatis .

Et ambulabunt gentes in lumine tuo. Nos omnes ambulamus in apostolorum luce, que lucet in mundo, et tenebre eam non comprehenderunt.

Et reges in splendore ortus tui. Quando primum in Christo nata es, quod et spiritaliter impletur, et carnaliter, ut reges quorum cor in manu Domini est, et quibus non regnat peccatum in mortali corpore, ambulent in splendore nascentis Ecclesie, siue in eo qui ortus est in Ecclesia, et ueri Regis Christi  fidei colla submittant, quod quotidie uidemus impleri, quando idololatrie errore sublato, ad fidem Christi Romani principes transeunt.

Leua in circuito oculos tuos et uide omnes isti congregati sunt, uenerunt tibi. Hoc dicitur ad Ecclesiam, que primum ad apostolos congregata est in Sion, de quibus et in apostolorum Actibus legimus, quod de uniuerso orbe terrarum uiri religiosi fuerint in Hierusalem, qui susciperent sermonem Dei, et linguis suarum alienarumque gentium, uel audirent loquentes alios, uel ipsi loquerentur ad ceteros.

Filii tui de longe uenient. Nos autem simus filii, qui de longe uenimus ad Dominum, peregrini quondam a Testamento Dei, et repromissionibus eius,  sed quid dicit Apostolus: uos qui eratis aliquando longe, facti estis prope .

Et filie tue lac sugent. Quod dicit, filie tue lac sugent, significat, quod anime in Christo lactantes, et in baptismate paruulorum  sugunt lac apostolorum, quibus paruulis atque lactantibus, loquebatur et Paulus: Filioli, quos iterum parturio, donec Christus formetur in uobis .

Tunc uidebis et afflues, et mirabitur, et dilatabitur cor tuum, quando conuersa fuerit ad te multitudo maris, fortitudo gentium uenerit tibi. Cum eleuaueris oculos tuos, filiosque prospexeris uenire, tunc gaudebis et in modum fluuiorum, aquis subitis inundaberis,  et mirabitur ac stupebit, imo dilatabitur cor tuum. Audientes Apostolum: Dilatamini et uos , ne angustia pectoris, non possitis habere habitatorem Christum, qui dicit in Euangelio: Ego et Pater ueniemus, et mansionem apud eum faciemus .

Inundatio camelorum operiet te, dromedarii Madian et Epha. Omnes de Saba uenient, aurum et thus deferentes, et laudem Domino annuntiantes. Post diuitias maris et fortitudinem gentium, gregesque camelorum et dromedarii Madian et Epha, promittuntur Hierusalem, qui omnes ueniunt de Saba, portantes aurum et thus, et quod his maius est, annuntiantes Domini salutare . Madian et  Epha regiones sunt trans Arabiam, fertiles camelorum, omnisque prouincia appellatur Saba. Unde fuit et Saba regina, que uenit sapientiam audire Salomonis, et ipsa deferens aurum et thus.

Omne pecus Cedar congregabit tibi, arietes Nabaioth ministrabunt tibi. Cedar autem regio Saracenorum est, Nabaioth, unus est filiorum Ismahel, ex quorum nominibus solitudo appellatur, que frugum inops, pecorum plena est. Per familiaria ergo nomina gentium barbararum que uicine sunt Isreli, totius mundi conuersio predicatur. Madian quippe in hoc loco interpretatur iniquitas. Epha resolutus siue effundens. Saba conuersio uel captiuitas. Cedar tenebre uel meror. Nabaioth prophetie. Greges igitur camelorum iniquitatis uinculis resoluti, et animas  suas effundentes Deo, operient Hierusalem muneribus, et omnes de captiuitate uenient, et conuersiones uiarum fidei deferentes, et thus sacrificii, et per hec munera nequaquam propria salute contenti, proficient, ut etiam ceteris predicent salutare Dei, habentes in muneribus principalia, aurum sensum  et thus odoris optimi atque dicentis: Dirigatur oratio mea sicut incensum in conspectu tuo , et Christi bonus odor sumus , in omni loco, arietesque prophetarum. De quibus in uicesimo octauo psalmo canitur: Afferte Domino, filii Dei, afferte Domino filios arietum, uenient et offerent se sacrificium Domino, et placabiles hostie fiant, ut Christi glorificetur Ecclesia. De huiuscemodi ouibus Saluator discipulis loquebatur: Ite ad oues perditas  domus Isrel . Proprie super his intelligitur, qui de gentibus electi in sacerdotium ministri sunt Saluatoris.



EuANGELIUM SECUNDUM MATTHAEUM, CAP. II.

»Cum natus esset iehsu in Bethleem Iude in diebus Herodis regis. Ecce Magi ab Oriente uenerunt Hierosolymam, dicentes: Ubi est qui natus est rex Iudeorum? uidimus stellam eius in oriente, et uenimus adorare eum. Audiens autem Herodes rex turbatus est, et omnis Hierosolyma cum illo. Et congregans omnes principes sacerdotum et scribas populi sciscitabatur ab eis, ubi Christus nasceretur. At illi dixerunt ei: In Bethleem Iude. Sic enim scriptum est per prophetam: Et tu Bethleem terra Iuda, nequaquam minima  es in principibus Iuda. Ex te enim exiet dux qui regat populum meum Isrel. Tunc Herodes clam uocatis Magis diligenter didicit ab eis tempus stelle que apparuit eis. Et mittens illos in Bethleem, dixit: Ite et interrogate de puero diligenter, et cum inueneritis, renuntiate mihi, ut et ego ueniens adorem eum. Qui cum audissent regem, abierunt. Et ecce stella quam uiderant in oriente, antecedebat eos, usque dum ueniens staret supra ubi erat puer. uidentes autem stellam, gauisi sunt gaudio magno ualde. Et intrantes domum, inuenerunt puerum cum Maria matre eius. Et procidentes, adorauerunt eum. Et apertis thesauris suis, obtulerunt ei munera, aurum,  thus et myrrham. Et responso accepto in somnis ne redirent ad Herodem, per aliam uiam reuersi sunt in regionem suam.«

Cum natus esset iehsu in Bethleem Iude. Pulchre autem dicitur Bethleem Iude ad distinctionem eius Bethleem que in Galilea sita est, sicut in Iesu uolumine reperiri potest . Est enim Bethleem ciuitas Dauid, que mundi genuit saluatorem, que prius Ephrata uocata est, cui Iacob postea, quando ibi pecora sua pauit, Bethleem nomen, quodam uaticinio futuri imposuit, quod domus panis interpretatur propter eum panem qui ibi de celo descendit.

In diebus Herodis regis. Hic Herodes Antipatris Ascalonitidis, matris uero Cypridis Arabice filius  fuit, qui morbo intercutis aque, scatentibus toto corpore uermibus tricesimo septimo regni sui anno mortuus est. Sub huius filio Herode, Christus passus est. Nam et ideo reges et duces Iude istius temporis alienigene referuntur, quia predictum fuerat: Non deficiet princeps de Iuda, nec dux de femore eius donec ueniat, cui repromissum est, et ipse erit exspectatio gentium .

Ecce Magi ab Oriente uenerunt. Igitur dum oriens est, qui queritur, ideo enim ab oriente indicatur, quia ipse ad semetipsum nos ducit.

Hierosolymam dicentes. Ideo Hierosolymam uenerunt, quia de Sion exibit lex et uerbum Domini de Hierusalem . Siue ut Iudei ignorantes Christi  natiuitatem sibi proximam a Magis de longe uenientibus, culparentur. Nam et propterea, ut sacerdotes a Magis interrogati, ubi Christus nasceretur, inexcusabiles fierent, de aduentu eius. Iudei enim asserunt Sem filium Ne quem dicunt Melchisedech, primum post diluuium in Syria condidisse urbem Salem, in qua regnum fuit eiusdem Melchisedech, hanc postea continuerunt Hiebusei, e quibus sortita est uocabulum Hiebus, sicque duobus nominibus copulatis, Hiebus et Salem, uocata est Hierusalem, que postea a Salomone Hierosolyma, quasi Hierosalomonia dicta est. Hec et corrupte a petis olim nuncupata, et postmodum ab Helio Adriano uocata est Helia; in ipsa est et Sion, que Hebraice interpretatur speculatio, eo quod in sublime constructa  est, et de longe uenientia contempletur.

Ubi est, qui natus est rex Iudeorum. Id est, rex confessionum, rex qui natus omnes gentes illuminare uenit. De quo Isaias ait: Puer natus est nobis . Reddunt causam inquirentibus Quis dixit uobis? Respondent:

uidimus stellam eius in oriente, et uenimus adorare eum. Domini stellam se dicunt uidisse, uel ex artis scientia, uel ex uaticinio Balaam, dicentis: Orietur stella ex Iacob, et consurget uirga de Isrel, et percutiet duces Moab . Hanc stellam tradunt, ut columbam, nec antea, nec postea, esse uisam, quia nec antea, nec postea, similis illi quem demonstrauit est natus. Stellam eius uidimus,  non nostram, non celi, sed Regis qui natus est.

 Nos quidem sub fato stellarum nullius hominis genesim ponimus, quanto minus illius temporalem generationem sub astrorum conditione, credamus factam, qui est eternus uniuersorum creator et Dominus. Itaque illa stella quam uiderant Magi Christo in carne nato, non ad decretum dominabatur, sed ad testimonium famulabatur. Nec eius subiacebat imperio, sed indicabat obsequio. Proinde non ex illis erat hec stellis que ab initio creature iter suum ordinemque sub creatoris lege custodiunt. sed nouo uirginis partu nouum sidus apparuit, quod mysterium officii sui, etiam ipsis Magis querentibus Christum, cum ante faciem preiret, exhibuit, donec eos usque ad ipsum locum ubi Dei uerbum infans  erat, preeundo perduceret.

 Magos qui ad adorandum Dominum perrexerunt, quidam ex progenie fuisse Balaam existimant, eruditos in astronomica disciplina, et stellam illam non ex notis fuisse sideribus, quippe quia nec eodem celesti ordine mouebatur ut cetere. Hec enim ad locum in quo natus erat Dominus, demonstrando nutu proprio ferebatur.

Alii dicunt nepotes Balaam esse filii Beor, quia sectam eius secuti sunt. Alii dicunt Persas fuisse, ut metro Canorius dicit:

Tum iubet et Perses celerem pertendere gressum.

Hieronymus dicit: Chaldei stellas deos esse confirmabant, unde eorum deus nuncupatiuus uerum indicat Dominum, unde Chaldei esse existimantur,  quod dicit: uidimus stellam eius in oriente, id est, nos in oriente positi, siue de oriente in occidentem, stellam ortam uidimus. Fixis historie radicibus, spiritualia intueamur. Bethleem que interpretatur domus panis, significat Ecclesiam, siue cor hominis, in quo Christus, qui dixit: Ego sum panis uiuus , nascitur. Herodes qui interpretatur pelliceus siue pellis gloria, significat diabolum regnantem in mundo.

Tres Magi genus humanum cum physica, ethica, logica, significant. Physica. Hoc est, naturalis. Ethica. Id est, moralis, mores enim apud Grecos appellantur. Logica. Hoc est, rationalis, philosophie enim species est, ratio enim Grece, dicitur. Magi qui sacerdotes interrogant, significant  Ecclesiam gentium, sacerdotes legem uel Synagogam.

 Querendum quid sit, quod Redemptore nato pastoribus angelus apparuit, atque ad adorandum hunc Magos non angelus, sed stella perduxit, uidelicet Iudeis ratione utentibus rationale animal, id est, angelus predicare debuit. Gentiles, quia uti ratione nesciebant, ad cognoscendum Dominum, non per uocem, sed per signa perducuntur, illis prophetia tanquam fidelibus, istis signa tanquam infidelibus data sunt.

 Constat quippe Magos Christum hominem intellexisse, propter quod dicunt: Ubi est qui natus est? et regem, quia dicunt: Rex Iudeorum,  et Dominum, quia dicunt: uenimus adorare eum. Qui etiam hoc sublimissime de illo senserunt, quia cum esset Rex Iudeorum, ad saluandas etiam gentes, que in ipsum credere atque ad illum uenire uellent, esset idoneus, quod suo maxime aduentu probauerunt et actu. Sed et de stella que eis apparuit, quidam dicunt ab oriente usque ad uicinia Bethleem, ducem eis itineris exstitisse, quod nequaquam ita esse, ipsa Euangelii ueritas inquisita demonstrat, sed potius in oriente tantum eos stellam uidisse, statimque intellexisse, quia hec ortum nati in Iudea Regis signaret, ideo uenerunt Iudeam. Cumque testimoniis propheticis, in Bethleem illum natum cognouissent, mox illuc iter agentes, stellam quam in oriente uiderant, ducem  habere meruerunt. Que non in summa celi altitudine inter ceteras stellas, sed in uicinia terre uisa est illis.

Audiens autem Herodes rex, turbatus est, et omnis Hierosolyma cum illo.  Celi Rege nato rex terre turbatus est, quia nimirum terrena altitudo confunditur, cum celsitudo celestis aperitur; et ut alii uolunt, ideo Herodes regis nomen in Christo indignatur, quia Augustus decreuerat ne quis rex, uel Deus, sine suo consilio diceretur. Omnem enim Hierosolymam cum illo dicit esse turbatam, quia turbatio regis turbatio populi est.

Et congregans omnes principes sacerdotum, et scribas populi, sciscitabatur ab eis, ubi Christus nasceretur. Magi tantummodo Regem nuntiant, Herodes  Christum requirit. Ipsum igitur Regem de quo interrogat, confitetur. Deinde ubi nasceretur, inquiritur, utique pronuntiatus, ostenditur. Neque enim queri poterat, qui non erat nuntiatus. Quare tamen uoluit Deus hoc a Iudeis inquiri, ut dum ostendunt, in quem non credunt, ipsi sua demonstratione damnentur. Nam perrexerunt Magi et adorauerunt, remanserunt Iudei, qui demonstrauerunt.

At illi dixerunt: In Bethleem Iude, sic enim scriptum est per prophetam: Et tu Bethleem terra Iuda nequaquam minima es in principibus Iuda, ex te enim exiet Dux qui regat populum meum Isrel . Ac si diceret, una es in principibus urbium principatum tenentibus, quia a te duo nascentur  principes, id est Dauid et Christus.

Tum Herodes clam uocatis Magis, diligenter didicit tempus stelle que apparuit eis. Timebat enim Magos, ad se aliqua causa non reuersuros, ut euenit, et ideo tempus stelle clam uocatis Magis didicit. Unde et hic deficit historia, cum secrete indicant tempus stelle.

Et mittens illos in Bethleem, dixit: Ite et interrogate diligenter de puero, et cum inueneritis, renuntiate mihi, ut et ego ueniens, adorem eum; qui cum audissent regem, abierunt. Natiuitate Regis nostri cognita, Herodes ad callida argumenta conuertitur, ne terreno regno priuaretur. Renuntiari sibi ubi puer inueniretur postulat. Adorare uelle se simulat, ut quasi  hunc, si inuenire possit, exstinguat, sed quia ficte quesiuit, inuenire non meruit.

Et ecce stella, quam uiderant in Oriente, antecedebat eos, usque dum ueniens staret ubi erat puer. Ubi est Herodes, stella non uidetur; ubi est Christus uidetur, et uiam pergentibus ad Christum ostendit, quia ipse secundum incarnationis mysterium, et stella et uia est, et nos per se ducit ad se.

uidentes autem stellam, gauisi sunt gaudio magno ualde, et intrantes domum inuenerunt puerum cum Maria matre eius. Gauisi sunt gaudio magno ualde, quia maius gaudium fit de inuentis quam de possessis. Puer ille inuenitur cum matre, de quo Isaias ait: Puer natus est nobis, filius datus est nobis .


Et procidentes adorauerunt eum, et apertis thesauris suis, obtulerunt ei munera, aurum, thus et myrrham. ueterum traditio fuit, ut nullus ad regem, siue ad Dominum rogandum uacuus intraret.  Magi uero eum quem adorant, mysticis muneribus predicant. Auro Regem, Thure Deum, Myrrha mortalem. Sicut heretici qui hunc Deum credunt, sed ubique regnare non credunt, hi ei thus offerunt non aurum. Sunt qui hunc regem existimant, sed Deum negant; hi ei aurum offerunt, non thus. Sunt qui hunc et Deum fatentur et Regem, sed assumpsisse carnem mortalem negant. Hi ei aurum et thus offerunt, non myrrham. Nos offeramus aurum ei, ut ubique eum regnare credamus. Offeramus  thus, ut credamus, quod is qui in tempore apparuit Deus ante tempora exstitit. Offeramus myrrham, ut eum quem credimus in sua diuinitate impassibilem, credamus etiam in nostra fuisse carne mortalem. Quamuis in auro, thure et myrrha intelligi et aliud potest. Aurum namque sapientiam designat, Salomone attestante, qui ait: Thesaurus desiderabilis requiescit in ore sapientis . Thus autem, quod Deo incenditur, uirtus orationis exprimitur. Psalmista attestante: Dirigatur oratio mea, sicut incensum in conspectu tuo . Per myrrham uero carnis nostre mortificatio designatur. Unde et sancta Ecclesia dicit: Manus mee distillauerunt myrrham . Nato ergo Regi aurum offerimus, si in conspectu eius claritate superne  sapientie resplendemus. Thus offerimus, si cogitationes carnis per sancta orationum studia in ara cordis incendimus. Myrrham offerimus, si carnis uitia per abstinentiam mortificamus.

Et responso accepto in somnis, ne redirent ad Herodem, etc. Magnum uero nobis aliquid Magi innuunt, quod in regionem suam per uiam aliam reuertuntur. Regio quippe nostra paradisus est. A regione etenim nostra superbiendo, inobediendo, uisibilia sequendo, cibum uetitum gustando, discessimus, sed ad eam necesse est, ut flendo, obediendo, uisibilia contemnendo, atque appetitum carnis refrenando redeamus. Per aliam uiam ad regionem nostram regredimur, quoniam qui a paradisi gaudio,  per dilectamenta discessimus, ad hoc per lamenta reuocamur.



CONCORDIA.

Istarum duarum perspicua est et gratissima concordia lectionum, ambe enim de uocatione gentium misericorditer, et ambe de oblatis Domino mystice concorditer loquuntur muneribus.



DOMINICA PRIMA POST THEOPHANIA.



LECTIO EPISTOLAE BEATI PAULI APOSTOLI AD ROMANOS, CAPITE XII.

»Obsecro per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum. Et nolite conformari huic seculo, sed reformamini in nouitate sensus uestri, ut probetis que sit uoluntas  Dei bona, et beneplacens et perfecta. Dico enim per gratiam, que data est mihi, omnibus qui sunt inter uos. Non plus sapere quam oportet sapere, sed sapere ad sobrietatem. Et unicuique Deus diuisit mensuram fidei. Sicut enim in uno corpore multa membra habemus, omnia autem membra non eumdem actum habent: ita multi unum corpus sumus in Christo, singuli autem alter alterius membra.«

 Cum superius docuisset Apostolus quomodo a Iudeis ad gentes, ab obseruantia carnali ad obseruantiam spiritalem, religionis summa translata sit, aggreditur spiritalis huius obseruantie mores et instituta sanctificare, et ait.

Obsecro itaque uos, fratres, per misericordiam Dei.  Quia omnes conclusi erant sub peccato, nunc iam non in meritis, sed in misericordia Dei salus humana consistit. Ideo quasi qui officium susceperit reconciliandi uos Deo, obsecro uos non per potentiam, sed per misericordiam Dei. Quid uos obsecro?

Ut exhibeatis corpora uestra, hostiam uiuentem. uiuentem dicit hostiam que uitam, hoc est Christum, in se gerit, et dicit, mortem Iesu in corpore circumferimus, ut et uita Iesu Christi in corpore nostro manifestetur.

Sanctam. Sanctam dicit in qua sanctus Spiritus habitat, ut illud: Nescitis quia templum Dei estis et spiritus Dei habitat in uobis .

Deo placentem. Placentem Deo dicit, ut pote a peccatis et uitiis separatam, hi enim qui membra  sua mortificant, ab incentiuo libidinis et furoris, actus corporis sui Domino placitos habent, hostiam uiuentem, sanctam, Domino placentem, rationabiliter offerunt.

Rationabile obsequium. Obsequium hic cultum dicit, qui dudum in pecudum mutorum corporibus consistebat. Nunc, inquit, in corpore rationabilis hominis offeratur, et corpora magis uestra quam pecudum fiant sacrificium Deo, quia dignum est Domino, tales hostias immolare, arietes autem et hircos et uitulos, immortali et incorporeo Domino offerre, nulla ratio recta et honesta suscipit.

Et nolite conformari huic seculo. Ostendit esse quamdam formam huius seculi, et aliam futuri seculi,  et si qui sunt qui amant presens seculum et ea que seculi sunt, secundum formam seculi presentis aptantur, qui uero non respiciunt ea que uidentur, sed que non uidentur, eterna sunt et transformantur, et renouantur ad futuri seculi formam. uide ergo ne forte cum uenerit ira in cor tuum, et concupiscentia mala et auaritia, ceteraque quibus seculum presens delectatur, formam tibi seculi presentis imponant. Si uero e contrario, mansuetudo, patientia, lenitas, continentia, fides, ueritas, cetereque uirtutes habitent in corde tuo, conformem te futuri seculi faciunt, et ita pulchram animam tuam, ut dicatur illi a uerbo Dei. Tota pulchra es, amica mea, et macula non est in te .

Sed reformamini in nouitate sensus uestri. Renouatur  autem sensus noster per exercitia sapientie et meditationem uerbi Dei, et legis eius intelligentiam, et quanto quis quotidie ex Scripturarum proficit lectione, quanto altius intellectus eius ascendit, tanto semper nouus et quotidie nouus efficitur. Potest etiam et sensus renouari ad iustitiam et continentiam, et ad fidem et patientiam, etc.

Ut probetis que sit uoluntas Dei bona et beneplacens et perfecta. In multis enim putatur esse uoluntas Dei, et non est, in quo is utique qui sensum habet renouatum errat et fallitur. Est autem non cuiusque sensus, sed ualde renouati, probare in singulis quibus agimus, que loquimur, que cogitamus, si sit uoluntas Dei, et nichil omnino uel agere, uel dicere, uel cogitare, quod uoluntati Dei non senserit conuenire,  quia uoluntas Dei est, quidquid bonum et beneplacitum et perfectum est.

Dico enim per gratiam que data est mihi. Paulus sicut et in aliis dicit non in suasoriis sapientie carnalis uerbis, sed per gratiam que sibi data est  loquitur. Est enim multa differentia, per gratiam loquentis, et per humanam sapientiam. Denique nonnulli eloquentes et eruditi uiri cum multa dixerint composite et erudite, tamen quia non per gratiam, neminem auditorum, aut ad fidem, aut ad timorem Dei, aut ad compunctionem cordis potuerint incitare. Alii non magna eloquentia, sed simpliciter loquentes, multos infidelium conuertunt, et hoc est per gratiam loqui que data est Paulo.

Omnibus qui sunt inter uos, non plus sapere quam  oportet sapere. Quod dicit omnibus qui sunt inter uos simile est ac si diceret: Omni qui in Deo est, cuius semper esse est. Quod dicit, Non plus sapere, uidetur ad superbientes ramos oleastri, et insultantes ramis qui de bona oliua fracti sunt, hunc aptare sermonem, et dicere eis, non debere plus sapere quam oportet, hoc est, plus sapere quam oportet sapere: Ego autem dico quod heretici plus sapiunt de Christo quam oportet sapere, qui negant eum Dei creatoris esse Filium, et alia multa plus de illo quam oportet fingentes.

Sed sapere ad sobrietatem.  Dum enim per supernam gratiam, ad altiora intelligenda deducimur, quanto subtilius leuamur, tanto semper in  humilitatem nosmetipsos in intellectu nostro premere debemus. Ne conemur plus sapere quam oportet sapere, sed sapere ad sobrietatem. Ne dum nimis inuisibilia discutimus, aberremus. Quod in Greco dicitur , in nostris codicibus, hoc est in Scripturis diuinis, sobrietas a maioribus interpretatum est, ab aliis tamen eruditis uiris temperantia ponitur, que temperantia, una ex quatuor generalibus uirtutibus habetur. Ergo sapere ad sobrietatem, temperanter sapere est, hoc est, ut in omnibus que agimus uel que loquimur aut sentimus temperantiam teneamus.

Et unicuique sicut Deus diuisit mensuram fidei. Hoc est, ut sciat unusquisque et intelligat que in eo sit mensura gratie Dei quam consequi meruit per  fidem, interdum enim accipit, quis a Deo, ut sapiat in opere caritatis, aut erga misericordias pauperum, aut circa debilium curam, aut erga uiduarum et pupillorum defensionem, aut erga hospitalitatis sollicitudinem, hec ergo singula diuisit Deus unicuique secundum mensuram fidei, sed si is qui accepit gratiam, ut de uno aliquo horum saperet, non intelligat mensuram gratie sibi date, sed uelit sapere in quo gratiam non accepit, et non discere uelit, sed docere que nescit, iste cum minus sapiat plus uult sapere, quam oportet, uerum ut euidentius adhuc de his Apostolus assignaret, introducit exemplum et dicit:

Sicut enim in uno corpore multa membra habemus, omnia autem membra non eumdem actum habent, ita multi unum corpus sumus in Christo singuli autem,  alter alterius membra. Ordinatissime per hec componens omne corpus Ecclesie, ut sicut membra corporis, singula queque proprios habent actus, et tamen uno consensu mutuo sibi inuicem cedunt, ita, inquit, et in Ecclesia, que est corpus Christi, diuersos singuli habemus actus, uerbi gratia alius per sapientiam, est oculus, alius per opera est manus, alius audiendo est auris, unum tamen est ex omnibus membris, corpus in Christo Iesu Domino nostro. Quomodo autem corpus istud in Christo sit, idem est in ueritate, et sapientia et iustitia et sanctificatione, que omnia Christus est, iam sepe diximus.



EuANGELIUM LUCAE, CAP. II.

»Et cum factus esset iehsu annorum duodecim, ascendentibus illis Hierosolymam secundum consuetudinem  diei festi. Consummatisque diebus cum redirent, remansit puer iehsu in Hierosolyma et non cognouerunt parentes eius. Existimantes autem illum esse in comitatu, uenerunt iter diei et requirebant eum inter cognatos et notos, et non inuenientes regressi sunt in Hierusalem requirentes eum. Et factum est post triduum, inuenerunt illum in templo sedentem in medio doctorum, audientem illos, et interrogantem eos. Stupebant autem omnes qui eum audiebant super prudentia et responsis eius. Et uidentes admirati sunt. Et dixit mater eius ad illum: Fili, quid fecisti nobis sic? Ecce pater tuus et ego dolentes querebamus te. Et ait ad illos: Quid est quod me querebatis?  Nesciebatis quia in his, que Patris mei sunt, oportet me esse. Et ipsi non intellexerunt uerbum quod locutus est ad illos. Et descendit cum eis, et uenit Nazareth, et erat subditus illis. Et mater eius conseruabat omnia uerba hec, conferens in corde suo. Et iehsu proficiebat sapientia, etate et gratia apud Deum et homines.«

Et cum factus esset iehsu annorum duodecim, ascendentibus illis Hierosolymam secundum consuetudinem diei festi, consummatisque diebus, cum redirent, remansit puer iehsu in Hierusalem.  Qui a natiuitate, imo a conceptione humana, manifestis miraculorum, quia Deus sit, est approbatus indiciis, ipse etiam mox ubi tempus etatis congruebat, utramque suam reuerenter pandere cepit, atque  aperire substantiam, et quid uidelicet Patri, iuxta ueritatem diuine maiestatis, et quid iuxta assumptionis humane fragilitatem debeat matri, nec absque prouidentia, duodenis prima sue fidei rudimenta reuelabat, que duodecim apostolorum ministerio, per cunctum erant reuelanda et elucidanda orbem. Possumus et hoc dicere, quia sicut septenario, sic et duodenario numero, qui multiplicatis inter se inuicem septenario partibus constat, uel rerum uel temporum uniuersitas ac perfectio designatur: atque ideo quo omnia loca uel tempora decet occupari, recte a duodecimo numero iubar sumit exordium.

Et non cognouerunt parentes eius, et existimantes autem illum esse in comitatu, uenerunt iter diei, et  requirebant eum inter cognatos et notos, et non inuenientes, reuersi sunt in Hierusalem requirentes eum. Querit aliquis quomodo Dei Filius tanta parentum cura nutritus, his abeuntibus potuerit obliuiscendo relinqui. Cui respondendum quia filiis Isrel moris fuerit, ut temporibus festis uel Hierosolymam confluentes, uel ad propria redeuntes, seorsum uiri, seorsum autem femine, choros ducentes incederent. Infantesque uel pueri, cum quolibet parente indifferenter ire potuerunt. Ideoque beatam Mariam uel Ioseph, uicissim putasse puerum Iesum, quem se comitari non cernebant, cum altero parente reuersum.

Et factum est post triduum, inuenerunt illum in templo sedentem in medio doctorum, audientem illos  et interrogantem. Quasi fons sapientie doctorum medius sedet, sed quasi exemplar humilitatis, audire prius, et interrogare doctores, quam instruere, querit indoctos. Ne etenim paruuli a senioribus erubescant discere, et ipse ob etatis humane congruentiam homines auscultare non erubescit Deus. Ne infirmus docere quis audeat, et ille puer doceri interrogando uoluit, qui per diuinitatis potentiam uerbum scientie ipsis suis doctoribus ministrauit.

Stupebant autem omnes qui eum audiebant, super doctrina et responsis eius, et uidentes admirati sunt. Stupebant qui eum audiebant et uidentes admirati sunt. Et eo amplius stupebant super prudentia responsionum, quo paucitatem uidentes contemnebant  annorum. Nos autem scientes hunc esse de quo olim propheta gratulabundus exsultabat. Paruulus natus est nobis, filius datus est nobis, et uocabitur nomen eius Admirabilis, Consiliarius, Deus fortis , nequaquam miremur eum, qui sic paruulus factus est homo, ut nichilominus, quod erat semper, Deus ac fortis, permaneret.

Et dixit mater eius ad illum: Fili, quid fecisti nobis sic? Ecce pater tuus et ego, dolentes, querebamus te, et ait ad illos: Quid est quod me querebatis? nesciebatis quia in his que Patris mei sunt, oportet me esse. Non quod eum quasi filium querunt uituperat, sed quid ei potius cui eternus est Filius, debeat, cogit oculos mentis attollere, quia enim Deus et homo est. Nunc excelsa deitatis, nunc infinita  presefert humane fragilitatis, quasi homo seniores interrogat, quasi Deus que seniores et edocti mirentur respondet. Quasi Dei Filius templo Dei commoratur, et quasi filius hominis cum parentibus quo iubent regreditur.

Et ipsi non intellexerunt uerbum quod locutus est ad illos, et descendit cum illis, et uenit Nazareth, et erat subditus illis. Quid enim magister uirtutis nisi officium pietatis impleret? quid inter nos aliud, quam quod a nobis agi uellet ageret, deferebat patri, deferebat ancille. Ipsa enim dicit: Ecce ancilla Domini. Deferebat simulato patri, deferebat Domino uero patri, et utique matre natus, uirginem conseruarat, et castam. Utique a patre, non uoluntate, non opere, non tempore distabat ut eius uidelicet exemplis ammoniti,  quid parentibus debeamus, qui tanta pro nobis patiuntur agnoscamus.

Et mater eius conseruabat omnia uerba hec in corde suo. Siue que intellexit, seu que necdum intelligere uerba Euangelii potuit, omnia suo pariter in corde, quasi ruminanda, et diligentius scrutanda recondebat. Discamus ergo in omnibus castitatem, que non minus ore pudico, quam corpore argumenta fidei conseruabat in corde. Et si illa ante precepta apostolica tacet, cur tu post apostolica precepta magis cupis docere, quam discere.

Et iehsu proficiebat sapientia et etate, etc. Hic locus Manicheos pariter et Apollinaristas expugnat. Ostendens Dominum ueram carnem ueram habere et animam. Nam sicut carnis est etate, sic est anime  sapientia proficere, et gratia, que tamen in sapientia nullatenus, proficeret si naturalem intelligentiam que hominibus rationis causa concessa est, non haberet. De cuius nomine hic pauca dicenda sunt: iehsu enim saluator interpretatur. Cuius sacri nominis non solum etymologia, sed et ipse numerus litterarum perpetue nostre salutis mysteria redolet. Sex quippe litteris apud Grecos scribitur , uidelicet et et et et et , quorum numeri sunt, X et uIII et CC et LXX et CCCC et CC qui fiunt simul DCCCLXXXuIII, qui numerus figuram resurrectionis adauget. Nam quod uIII simpliciter hoc et X et C multiplicata significant. Possimus et ita dicere, quod uIII absolute resurrectionis exemplum in nomine  Saluatoris mortalibus prestet, et X quomodo Decalogus legis debeat impleri sue nos resurrectionis Dominus figuris instituerit pariter et iuuerit, ut quomodo ipse resurrexit a mortuis, ita et nos illo adiuuante resurgere ualeamus, et in C que nos in futuro sequatur gloria demonstrat. Centenarius namque numerus qui de leua transit in dexteram, illius temporis felicitatem prefigurat, de quo Dominus ait: Iterum uidebo uos et gaudebit cor uestrum .



CONCORDIA.

Istarum duarum quamuis non in uerbis, in actu tamen fit concordia lectionum. Ascendentes enim in Hierusalem cum hostia parentes, Domini ingressi sunt templum quod nos spiritaliter agere, hortatur Apostolus dicens: Obsecro uos per misericordiam  Dei ut exhibeatis corpora uestra hostiam uiuentem, sanctam, Domino placentem, et reliqua.



DOMINICA II POST THEOPHANIA.



LECTIO EPISTOLAE BEATI PAULI APOSTOLI AD ROMANOS, CAPITE XII.

»Habentes donationes secundum gratiam que data est nobis differentes, siue prophetiam secundum rationem fidei, siue ministerium in ministrando, siue qui docet in doctrina. Qui exhortatur in exhortando, qui tribuit in simplicitate. Qui preest in sollicitudine, qui miseretur in hilaritate. Dilectio sine simulatione: Odientes malum, adherentes bono. Charitatem fraternitatis inuicem diligentes, honore inuicem preuenientes. Sollicitudine non pigri, spiritu feruentes, Domino seruientes, spe gaudentes, in tribulatione patientes. Orationi instantes,  necessitatibus sanctorum communicantes, hospitalitatem sectantes. Benedicite persequentibus uos, benedicite et nolite maledicere. Gaudete cum gaudentibus, flete cum flentibus. Idipsum inuicem sentientes, non alta sapientes, sed humilibus consentientes.«

Habentes donationes secundum gratiam, que data est nobis, differentes.  Donum non ex nostro, sed ex donantis pendet arbitrio. Omnibus quidem credentibus gloria promittitur in futuro, sed qui tam mundum cor habuerit, ut uirtutum gratiam accipere mereatur etiam in presenti.

Siue prophetie secundum rationem fidei. Fidei dixit, non legis, siue quia fides illa meruit, unusquisque  enim tantum accipit quantum credit.

Siue ministerium in ministrando.  Hec omnia possumus ad illam regulam reuocare, que superius dicta est, hoc est, non plus sapere quam oportet sapere. uerbi causa, non debere eum qui ministrat, in ministrando plus sapere quam oportet sapere, et qui docet in doctrina, et qui exhortatur in exhortatione, non plus sapere. Multi accepto ministerio, uel accepta doctrina, plus sapuerunt quam oportuit sapere, et elati in arrogantia, uel in deliciis resoluti, precipites corruerunt.

 De ministerio sacerdotali uel diaconatus dicit.

Siue qui docet in doctrina. Qui docet maior est eo qui exhortatur.


Qui exhortatur in exhortando.  Exhortatio species doctrine est et uerbi, quo afflicte anime, Scripturarum diuinarum prudenter aptatis et in unum collectis sermonibus releuantur, si uero sermo habens uirtutem gratie Dei, fuerit adhibitus anime desperate, tunc cor eius penetrat, et consolationem prebet, ac spem reuocat, desperatione submota.

Qui tribuit in simplicitate. Oportet, inquit, in simplicitate cordis, hoc faciat, hoc est, ne uideatur quidem bene facere indigentibus. Corde uero laudem querat ab hominibus. Non est simplicitas, si aliud agi uideatur in manibus, et aliud querat in corde.

Qui preest in sollicitudine. Qui uero preest fratribus,  uel qui preest Ecclesie, in sollicitudine esse debet, non humanarum causarum, nec secularium rerum, hec enim sollicitudo aliena debet esse ab his qui Ecclesie presunt, sed talem recipiant sollicitudinem, qualem Apostolus dicit. Concursus in me quotidianus, sollicitudo omnium Ecclesiarum. Quis infirmatur, et ego non infirmor? Quis scandalizatur, et ego non uror ?

Qui miseretur in hilaritate.  Maxime circa egrotos misericordia exhibenda est, misericordie titulus generalis est, qui circa omnes placido exhibendus est animo, hilarem datorem diligit Deus, et tristem sine dubio odit .

 Qui enim erogat pecuniam suam, si infidelis sit, et recepturum se desperet, necessario  tanquam qui eam perdiderit, contristatur, qui uero cum fide et spe hoc agit, in hilaritate et letitia agit, certus quod parua hec que pro mandato Dei expendit, ingentes sibi opes celestium diuitiarum, insuper autem et eternam conferant uitam.

Dilectio sine simulatione. Tota puritas debet esse in Christiano, sic Deus pura lux est, fingere enim seruorum est. Diligamus non lingua tantum, sed opere et ueritate. Ita etiam si necesse fuerit pro inuicem moriamur.

 Ego puto quod omnis dilectio que non est secundum Deum simulata sit, et uera non sit, etenim creator anime Deus, idcirco ei, cum ceteris uirtutibus, etiam affectum dilectionis inseruit, ut diligat Deum et ea que uult Deus. Ergo quicunque  aliud dilexerit quam Deum, et que Deo placent, dilectio in eo ficta et simulata dicenda est, sed et si quis proximum suum errantem uiderit, et non correxerit, simulata dilectio dicenda est. Nihil enim habere adulatorium, nichil fucatum dilectio debet.

Odientes malum. Mirum fortasse sit quod inter cetera bona uirtutum, assumitur etiam odium, et tanquam necessarium ab Apostolo ponitur. Unde certum est inesse anime etiam odii affectum. Est enim laudabile odisse uitia, odisse peccata, nisi enim quis odio habeat uitia, non potest amare, nec conseruare uirtutes.

Adherentes bono. Adhereamus bono, obseruandum etiam hoc, quod sicut in aliis dicit, qui adheret  Domino unus spiritus est. Ita et hic dicit: Adhereamus bono, sine dubio, ut contingat nobis unum esse cum bono.

Charitatem fraternitatis inuicem diligentes. Ac si dicat, ut fratres, et quasi ex una matre generati, ita uos diligite, hoc mandatum accepimus, ut diligamus nos inuicem, sicut et Deus dilexit nos.

 Fratres ergo iubemur diligere, non iudicare, si enim putas aliquem impium esse, et ideo eum non iudicas diligendum? Audi, quia Christus pro impiis mortuus est, aut si quia peccator est frater tuus, ideo eum non putes diligendum? Audi, quia Christus iehsu in hunc mundum uenit peccatores saluos facere, si uero iustus est, dilectione multo magis dignus est. Dominus enim diligit  iustos.

Honore inuicem preuenientes.  Hoc si semper seruaremus, et caritatem, et patientiam teneremus, si nos enim omnibus minores iudicaremus, nec ultro alicui iniuriam faceremus, nec illatam nobis grauiter doleremus.

 Hoc est, quod et Dominus docuit cum notaret scribas et phariseos, prima sibi loca in conuiuiis uindicantes, et docet ut cum uocatus fueris tu ad cenam, in nouissimo loco recumbas .

Sollicitudine non pigri.  Ne per sollicitudinem seculi pigri in Dei opere efficiamini inertes. Superius eum qui preest, in sollicitudine debere esse commonuit, nunc uero omnibus dat  hoc incommune mandatum, ne quis nostrum audiat a Domino serue male et piger.

Spiritu feruentes. Quia frigidos Dominus non amat, et in tepidis nauseatur, tunc plane spiritu feruemus, si seculo frigidi sumus.

 uult enim ut nos qui sub lege spiritus uiuimus, nichil remissum, nichil tepidum habeamus in nobis, sed cum feruore spiritus, et calore fidei cuncta peragamus.

Domino seruientes. Ille Domino seruit qui potest dicere nobis, unus Dominus iehsu Christus, per quem omnia, et nos per ipsum, nec ultra ei, aut libido, aut auaritia, aut inanis gloria dominabitur.

Spe gaudentes. Spe gaudet, qui non respicit ea que uidentur, sed ea que non uidentur exspectat,  et qui scit, quoniam non sunt condigne passiones huius temporis ad futuram gloriam, que reuelabitur in nobis .

In tribulatione patientes.  Propter gaudium spei future omnia sustinete, sicut scriptum est: Omne gaudium existimate, fratres, cum in uarias tentationes incideritis , et quia tribulatio patientiam operatur, patientia probationem, probatio spem .

Orationi instantes. Instantia enim orationis nobis prestat auxilium in aduersis, in quo enim non sufficit humana fragilitas, auxilium Dei orationibus implorandum est.

Necessitatibus sanctorum communicantes. Ac si dicat  ministrate eis, qui propter Christum sua omnia contemnentes, alienis ad tempus indigent ministrationibus.

 Honeste et decenter, non quasi stipem indigentibus sanctis prebere, sed censum nostrum quodammodo cum ipsis habere commune, et meminisse sanctorum siue in collectis solemnibus, siue pro eo, ut ex recordatione eorum proficiamus.

Hospitalitatem sectantes. Quam digne hospitalitatis magnificentiam, uno sermone comprehendit. Dicens enim sectandam esse hospitalitatem, non solum ostendit, ut uenientem ad nos hospitem suscipiamus, sed et requiramus, et solliciti simus, et sectemur ac perquiramus ubique hospites, nec ubi  forte in plateis sedeant, nec extra tectum iaceant. Recordare Loth, et inuenies quod illum non hospites, sed ipse quesierit hospites , et hoc erat hospitalitatem sectari.

Benedicite persequentibus uos. Moralem locum latius Apostolus exsequens actus, mentem, propositum, os quoque ipsum, discipulorum linguamque componit. Non uult credentes Christo de ore suo proferre maledictum, sed bene loqui, benedicere, bene predicare, ut ex hoc, et boni Domini serui, et boni magistri credantur esse discipuli. Sciendum tamen est, quod sermo benedictionis in Scripturis diuerse positus inuenitur, nam et Deus benedicere dicitur, et homines, uel cetere creature Deum benedicere iubentur, sed Dei benedictio aliquid muneris  semper his qui ab eo benedicuntur impertit, homines uero Deum benedicere pro hoc quod est laudare et gratias referre dicuntur.

Benedicite et nolite maledicere. Hortatur nos Apostolus ut cum prouocamur ab inimicis, non pro maledictis maledicta reddamus, sed faciamus quod ipse de semetipso scribit, ubi dicit, maledicimur et benedicimus .

Gaudete cum gaudentibus. Habenda est etiam in hoc competens et apta distinctio, non enim quibuscunque gaudiis, Christianorum gaudia socianda sunt, neque enim si uideam gaudere aliquem, super questu pecunie, aut secularis honoris eminentie, congratulari debeo talibus qui sciam, quod huiusmodi gaudia luctus sequatur et lacryme, sed  quia Dominus apostolis ait: Gaudete quia nomina uestra scripta sunt in celo. Et nos, si uideamus ab aliquo tale opus geri quod in celo scribi dignum sit, siue iustitie opus, siue caritatis, siue pacis, uel misericordie, et ita gestum, ut in libro uite, referre mereatur, debemus gaudere cum talibus. Sed et si quidem uideamus ab errore conuersum, et relictis ignorantie tenebris, ad lucem ueritatis uenisse, remissionem peccatorum et gratiam sancti Spiritus meruisse, debemus gaudere cum talibus.

Flete cum flentibus. Non cum illis qui flent mortuos suos, iubemur flere, aut qui flent damna secularia. Scientes quod huius seculi tristitia mortem operatur. Non sunt ergo lacryme iungende  cum talibus. Sed cum illis flendum est. De quibus dicit Dominus: Beati qui flent, quoniam ipsi consolabuntur. Si quis flet pro peccatis suis, si quis post delicta conuertitur ad penitentiam, et errorem suum lacrymis lauat. Si quis etiam ingemiscit in habitaculo isto positus, et ad Christum redire desiderat, et per sanctum desiderium lacrymarum profusione lauatur. Iungamus cum talibus, lacrymas nostras et gemitus sociemus. Tristitia enim que secundum Deum est, salutem stabilem per penitentiam operatur.

Id ipsum inuicem sentientes. Sermo iste non natura sui, sed interpretatione obscurior factus est, hoc est enim quod dicit: ut ita de fratre sentiamus ut et de nobis ipsis. Et ita uelimus proximo, sicut  et nobis uolumus, ut et Dominus in Euangelio dixit: Que uultis ut faciant uobis homines, eadem et uos facite illis.

Non alta sapientes, sed humilibus consentientes. Superbiam per omnia fugiendam docet, hoc enim dicit alta sentire: et merito, superbia fugienda est, cum Scriptura dicit: Quia initium discedendi a Domino, superbia est. Bene autem uno sermone, institutionem humilitatis exposuit, consentire enim humilibus, et amare humiles, atque inclinare se ad eos, hoc est, consuescere imitari eum, qui cum in forma Dei esset, formam serui suscepit, et humiliauit se usque ad mortem .

 Superbia sapit iste, qui suam per se ulcisci cupit iniuriam, et non humilibus rebus, id  est, humilitati consentit.



EuANGELIUM SECUNDUM IOANNEM, CAP. II

»Nuptie facte sunt in Cana Galilee, et erat mater Iesu ibi. uocatus est autem iehsu et discipuli eius ad nuptias. Et deficiente uino, dixit mater Iesu ad eum: uinum non habent. Et dicit ei iehsu: Quid mihi et tibi est, mulier? Nondum uenit hora mea. Dicit mater eius ministris: Quodcunque dixerit uobis facite. Erant autem ibi lapidee hydrie sex posite, secundum purificationem Iudeorum, capientes singule metretas binas uel ternas; dicit eis iehsu: Implete hydrias aqua. Et impleuerunt eas usque ad summum. Et dicit eis iehsu: Haurite nunc, et ferte architriclino. Et tulerunt. Ut autem gustauit architriclinus aquam  uinum factam, et non sciebat unde esset, ministri autem sciebant, qui hauserant aquam. uocat sponsum architriclinus, et dicit ei: Omnis homo primum bonum uinum ponit, et cum inebriati fuerint, tunc id quod deterius est. Tu autem seruasti bonum uinum usque adhuc. Hoc fecit initium signorum iehsu in Cana Galilee, et manifestauit gloriam suam. Et crediderunt in eum discipuli eius.«

Nuptie facte sunt in Cana Galilee, et erat mater Iesu ibi.  Nec uacat mysterio, quod die tertio post illa, que superiori Euangelii sermone descripserat. Nuptie facte referuntur, sed tertio tempore seculi Dominum ad aptandam sibi Ecclesiam  uenisse, designat. Primum quippe seculi tempus, ante legem, patriarcharum exemplis. Secundum sub lege, prophetarum scriptis. Tertium sub gratia preconiis, Euangelistarum quasi tertia diei luce, mundo refulsit. In quo Dominus et Saluator noster pro redemptione generis humani incarnatus apparuit, sed et hoc quod in Cana Galilee, id est in zelo transmigrationis perpetrate eadem nuptie facte perhibentur, typice denuntiat eos maxime gratia Christi dignos existere, qui zelo ac feruore pie deuotionis, et emulari carismata meliora, ac de uitiis ad uirtutes bona operando, de terrenis ad eterna norunt, sperando et amando transmigrare.

Nuptie facte sunt in Cana Galilee.  Dominus ad nuptias in hunc mundum uenit, quia  sanctam Ecclesiam sibi copulauit. De qua Apostolus ait: Aptaui uos uni uiro uirginem castam exhibere Christo , habet ergo sponsam Ecclesiam, quam redemit sanguine suo, et cui pignus dedit Spiritum sanctum, quam sibi coniunxit in utero uirginis. uerbum enim sponsus, sponsa caro humana, et utrumque unus Filius Dei, et idem filius hominis, factus est caput Ecclesie, et processit de thalamo, quasi sponsus. Thalamus enim eius uterus uirginis fuit: uenit ad nuptias in Cana Galilee, certi Sacramenti, Cana namque zelus interpretatur, Galilea transmigratio facta.

Et erat mater Iesu ibi. Mater Iesu in nuptiis ostenditur synagoga, eo quod Christum ad miraculum prouocet.


uocatus est autem iehsu, et discipuli eius ad nuptias. Quod Dominus uenit ad nuptias, excepta mystica significatione confirmare uoluit, quod ipse fecit. Sic enim ipse alio loco ait: quod Dominus coniunxit, homo non separet .

 Primus nuptiarum locus Iudea exstitit, in qua Filius Dei homo fieri, et Ecclesiam sui corporis ac sanguinis participatione consecrare, sui Spiritus pignore in fide confirmare dignatus est, sed uocatis ad fidem gentibus, usque ad fines orbis terre, earumdem nuptiarum uotiua gaudia peruenerunt.

Et deficiente uino. Discumbente autem ad nuptias Domino uinum defecit, ut uino meliore, per ipsum mirabili ordine facto manifestaretur gloria latentis  in homine Dei, et credentium in eum aucta fides proficeret. Quod si mysterium querimus, apparente Domino in carne, meraca illa legalis sensus suauitas, paulatim ceperat, ob carnalem Phariseorum interpretationem a prisca sua uirtute deficere, qui mox ea que carnalia uidebantur mandata ad spiritualem conuertit doctrinam. Cunctamque littere legalis superficiem in Euangelicam celestis gratie uirtutem mutauit, quod est, uinum fecisse de aqua.

Dicit mater Iesu ad eum, uinum non habent, et dicit ei iehsu, quid mihi et tibi est, mulier?  Neque enim matrem suam inhonoraret, qui nos iubet honorare parentes, aut sibi esse matrem negaret, qui de ea carnem suscepit, sed in eo quod dicit:  Quid mihi et tibi est, mulier, significat se diuinitate, qua miraculum erat patrandum, non principium se temporaliter accepisse de matre. sed eternitatem semper habuisse de Patre.

Nondum uenit hora mea. Nondum uenit hora, ut fragilitatem humanitatis ex te sumpte, moriendo demonstrem. Hora ergo nondum uenerat, id est passionis, quia faciende erant uirtutes, commendanda erat diuinitas Domini, commendanda erat humanitas Domini, in ipsa compassione mortalitatis. uenit autem hora, ut quid sibi et matri commune esset ostenderet, cum eam moriturus in cruce, discipulo uirgini uirginem commendauit. Huius uero hore, Dominus in cruce pendens commemorans, dixit matri: Mulier, ecce filius tuus; quasi dixisset,  ecce, hoc quod de te sumpsi modo ostenditur moriendo, quid est, que tamen natura postmodum clarificanda erit in resurrectionis gloria.

Dicit mater eius ministris, quodcunque dixerit uobis facite. Sciebat mater humanitatem filii sui, licet hoc modo uideretur negando, quod poscebat, mater tamen sciebat pietatem filii quod negare noluit, quod petebatur, fiducialiter mandauit ministris, ut mandata filii iubentis implerent.

Erant autem ibi lapidee hydrie sex posite. Hydrie uocantur uasa aquarum, Grece aqua dicitur. Aqua uero Scripture sacre scientiam designat, que suos auditores et a peccatorum sorde abluere, et diuine cognitionis solet fonte potare. uasa sex, quibus continebatur, corda sunt deuota  sanctorum, quorum perfectio uite ad exemplum recte credentibus posita est, per sex seculi etates, usque ad Aduentum Domini, et bene lapidea sunt uasa, quia fortia sunt corda iustorum, ut pote illius lapidis dilectione solidata. De quo Petrus Apostolus dicebat: Ad quem accedentes lapidem uiuum, et ipsi tanquam lapides uiui superedificamini .

Secundum purificationem Iudeorum. Bene autem hydrie secundum purificationem Iudeorum posite erant, quia Iudeorum tantum populo, lex per Moysen data est, gratia autem et ueritas Euangelii, tam Gentibus, quam etiam Iudeis credentibus per Iesum Christum facta est .

Capientes singule metretas binas uel ternas.  Quid est ergo: Capiebant metretas binas  uel ternas? Mysterium nobis maxime ista locutio commendat. Metra enim a mensura accepit nomen, sicut urnas uel amphoras seu et alie mensure. enim mensuras dicunt Greci. Non enim dictum est, capientes metretas, alie binas, alie ternas, sed ipse sex hydrie capiebant metretas binas uel ternas. Si ternas tantum diceret, non curreret animus noster, nisi ad mysterium trinitatis. Cum autem nominatur Pater et Filius, tanquam due metrete. Cum autem ibi intelligitur Spiritus sanctus, tres metrete.

Aliter. Bine metrete, circumcisio et preputium, In duobus istis nominibus, habes omnes Gentes, bine metrete sunt. His duobus parietibus, lapis angularis factus est Christus, ostendamus et ternas  metretas in ipsis gentibus. Tres erant filii Ne, per quos reparatum est genus hominum. Quibus Apostolus ait: Accepimus mensuram pertingendi usque ad uos. Ecce habes et tres metretas in Gentibus.

 Capientes singule metretas binas uel ternas, quia Scripture sancte auctores, modo de Patre tantum loquuntur et Filio, modo etiam Spiritus sancti faciunt mentionem. In binis uel ternis, totamque, unus est Deus, intellige trinitatem. Sed quantum inter aquam et uinum distat, tantum distat inter sensum illum, quo Scripture ante aduentum Saluatoris intelligebantur, et eum quem ueniens ipse reuelauit.

Dicit eis iehsu: Implete hydrias aqua. Quid per ministros qui hec fecerunt, nisi Christi significantur  discipuli, qui impleuerunt hydrias aqua, non quidem ipsi legalibus ac propheticis scripturis, implendo, sed ipsi intelligendo prudenter, et aperiendo fideliter.

Impleuerunt autem usque ad summum. Quia recte intellexerunt, nullum fuisse tempus seculi, a sanctis alienum doctoribus, qui siue uerbis, siue exemplis, siue etiam scriptis, uiam uite mortalibus aperirent. Et quidem potuit Deus uacuas implere hydrias uino, qui in exordio mundi cuncta creauit ex nichilo, sed maluit de aqua facere uinum, quo typice doceret, non se ad soluendam improbandamque, sed ad implendam potius legem Prophetasque uenisse. uideamus ergo sex hydrias Scripturarum aqua salutari repletas. uideamus et eamdem aquam in suauissimum  uini odorem gustumque conuersam. In prima etate seculi, Abel iustum frater occidit, et ob hoc martyrio coronatus, in Euangeliis et in Epistolis iustus scribitur, fratricida impius nominatur. Quisquis his auditis, metuit cum impiis damnari, cupit benedici cum piis. Et ideo omnem odiorum et inuidie fomitem abiicit, et Deo placere per sacrificium iustitie contendit, uasque in Scriptura inuenit, unde salubriter ablutus potatusque gauderet. Sed si intellexerit, per Cain homicidum, Iudeorum significari perfidiam, occisionem Abel, passionem significari Domini saluatoris. Terram que suscepit eius sanguinem, Ecclesiam esse, que Christi sanguinem in mysterium sue renouationis accepit, nimirum aquam in uinum mutatam reperit, quia dicta legis  sacratius intellexit. In secunda etate seculi pro peccatis hominum mundus deletus est, aquis diluuii, a quo solus Ne propter iustitiam cum paucis meruit liberari. Quisquis ergo hac audita uastatione emendatius uiuere ceperit, liberari desiderans cum paucis, timens exterminari cum plurimis, hydriam aque, qua mundaretur inuenit, sed si in arca Ecclesiam, in Ne Christum, in aqua baptismum, in columba unctionem Spiritus sancti, quo baptizati imbuuntur, intellexerit, uinum profecto de aqua factum miratur. Quia in ueteri historia suam ablutionem prophetari cognoscit. In tertia etate tentauit Deus Abraham, cum filium eius in holocaustum offerri precepit. Non differt Abraham facere quod iubetur, sed pro  filio immolatur aries, ipse tamen pro obedientia benedicitur. Tu audiens hec, et ipse obediens esse satagis, hydriam aque inuenisti qua munderis. Quod si immolatione Filii unici, passionem intelligis Christi, qui humanitate passus, in diuinitate impassibilis mansit, quia Filius offertur, sed aries mactatur, sed si intelligis benedictionem Abrahe in te, qui de Gentibus credis, esse completam, nimirum de aqua uinum tibi fecit, qui spiritalem sensum tibi dedit. In quarta etate, Dauid humilis, innocens et mitis, Saule superbo abiecto, regnum sortitur. Tu hec audiens, humilitati et innocentie studere, et superbiam ceperis de tuo corde repellere, haustum aque limpidissime quo reficiaris inuenisti, in hydria quarta, fonte salutari repleta. Nam si in Saule Iudeos, in  Dauid Christum, et Iudeorum regnum carnaliter destructum, Christi autem regnum intellexeris semper mansurum. uinum de aqua factum sentis, quo potato in eternum leteris. In quinta etate, populus peccans Babyloniam transmigratur, sed post septuaginta annos penitens, et correptus, patriam per Iesum sacerdotem magnum reducitur. Hec si audiens, peccati metu ad penitentie remedium confugeris, aqua hydrie quinte ablutus es, si autem intellexeris Babylonem esse confusionem peccatorum, Nabuchodonozor diabolum, Iesum sacerdotem pontificem esse, Iesum Christum, septuaginta annos, bonorum plenitudinem operum, que per Spiritus sancti dona largiuntur. uinum de aqua factum habes, quia ad te pertinere que scripta sunt intelligis.  In sexta etate Dominus apparens in carne, octaua die Natiuitatis, circumcisus, et in tricesima tertia ad templum est delatus, et in eo munera sunt oblata pro illo. Hec intuentes ad litterarum, aperte discimus quanta nobis diligentia sunt fidei Euangelice subeunda mysteria, quando ipse, qui benedictionem adferens gratie, ueterum primo ceremonias impleuit, et sic noua sacramenta suscipere, simul et tradere curauit. Ecce habes hydriam sextam ad abluenda peccata, ad potanda uite gaudia, mundiorem ceteteris afferentem undam. uerum et si in circumcisione octaui diei, baptisma intelligis, et in inductione in templum, et in oblatione hostie cognoscis figurari fideles, de baptisterio, ad altare sanctum ingredi, et Dominici corporis et sanguinis communione, debere  consecrari. uino quidem de aqua facto meracissimo donatus es. uerum si adhuc quod maius est, circumcisionis diem, ad generalem resurrectionem interpreteris, et circumcisos induci in templum cum hostiis, quando sancti iam incoruptibiles ad contemplandam speciem Diuine maiestatis, cum bonorum operum muneribus, intrabunt, intellexeris. Tantum profecto uinum de aqua fieri uidebis, ut admirans, conditori dicas, et poculum tuum inebrians quam preclarum est!

Et dicit eis iehsu: Haurite nunc, et ferte architriclino, et tulerunt; ut autem gustauit architriclinus, aquam uinum factam, et non sciebat unde esset, ministri autem sciebant, qui hauserant aquam. uinum  utique architriclino, de aqua factum propinatur, in domo nuptiarum, quod est Ecclesia Christi. Triclinum ibi esse describitur, quia nimirum tres sunt in Ecclesia ordines fidelium, coniugatorum, continentium et doctorum.

uocat sponsum architriclinus, et dicit ei: Omnis homo primum bonum uinum ponit, et cum inebriati fuerint, tunc id quod deterius est, tu autem seruasti bonum uinum usque adhuc. Doctorum est enim cognoscere distantiam legis, et Euangelii ueritatis et umbre, et nouam euangelice fidei gratiam, et perpetue celestis patrie dona proferre.

Hoc fecit initium signorum iehsu in Cana Galilee, et manifestauit gloriam suam, et crediderunt in eum discipuli eius. Manifestauit hoc signo, quod ipse  esset rex glorie, et ideo sponsus Ecclesie, qui ut homo communis ueniret ad nuptias, sed quasi Deus celi et terre elementa prout uoluisset, conuerteret. Ergo Dominus uinum in gaudia nuptiarum non de nichilo facere uoluit, sed hydrias sex impleri aqua, precipiens, hanc mirabiliter conuertit in uinum. Quia sex mundi etates sapientie salutaris largitate donauit, quam tamen ipse ueniens sublimioris sensus uirtute fecundauit. Namque carnales carnaliter tantum sapiebant, ipse spiritalibus spiritaliter sentienda reseruauit.

Dehinc Augustinus. Et die tertio nuptie facte sunt in Cana Galilee. Splendescente igitur super obscurum delictis obfuscantibus mundum, trinitatis die Christus uenit ad nuptias. Qui uerus botrus continebat  intra se uite uinum, sed necdum crucis accesserat prelium.

Dicit ei mater eius: uinum non habent. Paulisper uirgo florentissima, paulisper preparet Iudeus lignum, et tunc exire poterit uinum. Quid ante tempus curris ad lacum, cum necdum impresserit Iudas super unam calcaneum! Modo meruisti gemmatam sobolem procreare, iam botrum tuum conaris exprimere? sed qui de ligno carpsit supplicium, in ligno debet exspectare remedium. Et qui ex arbore inclyta demessuit, frugem exspectare debet ad crucem.

Dicit ei iehsu: Quid mihi et tibi est, mulier? Extulit hic Christus super Matrem diuinitatem suam, non negauit matrem suam. Neque se natum negauit ex  carne, sed maiestati sue suam subdidit genitricem.

Nondum uenit hora mea. Hora utique non facti, sed uoti, non necessitatis, sed uoluntatis, non qua cogeretur mori, sed qua pro mundo dignaretur occidi. Interim Christus insipidos haustus mirificat, fatuus latex fundebatur in hydriam et hauriebantur inebriata flumina, nulla exprimebatur uua, et feruescebant sine palmite uina. Hoc fecit Christus in latice, quod certo tempore facit in uite. Transeunt ad Christum nuptie, et Ecclesia mutauit sponsum. Aliquando et Iudea uinum non habuit, quia munus sacrati sanguinis non accepit, et dum Legi nuberet, non inuenit quod biberet. uenit Christus, mutauit Legem  in gratiam, fudit sanguinis poculum, et fecit moriendo conuiuium. Sex ille hydrie, quarum aqua in uinum mutata est, sex etates mundi figurabant. In istis sex etatibus, quasi in sex hydriis prophetia non defuit. Sed quando Christus in illis non intelligebatur, non ex illis uinum, sed aqua bibebatur. Prima ergo hydria impleta est in Adam, quando de latere eius, illo dormiente, fabricata est Eua. Dormiuit in cruce Christus, et de latere eius formatur Ecclesia. Sed quia hec in Christo Iudeorum populus implere non intelligebat, non uinum sed aqua sapiebat. Secunda hydria impleta est in Ne, sic per mysterium arce, aut diluuii, genus humanum saluatur, quomodo per crucis uel Baptismi sacramentum a morte totus mundus eripitur. Tertia hydria impleta est in Abraham.  Nam quomodo Isaac ad locum holocausti, lignum ipse portauit, ita et Christus ad locum passionis, ipse sibi crucis patibulum baiulauit. Quarta hydria impleta est in Dauid, qui et in humilitate et in multis tribulationibus Christum Dominum figurauit. Quinta hydria impleta est tempore Danielis, uidit enim precisum lapidem, id est natum Christum de monte, id est, de regno Iudeorum, sine manibus precisum, quia sine opera nuptiali, qui gratia sua uniuersum mundum impleuit. Sexta hydria impleta est in Ioanne Baptista, qui Iudeis predicans ait: Facite fructus dignos penitentie, potens est enim Deus de lapidibus istis suscitare filios Abrahe. Iste ergo sex etates mundi, uelut sex hydrie implete sunt a ministris, id est a patriarchis et prophetis.


Capientes metretas binas uel ternas. Quare ternas, propter mysterium trinitatis. Quare binas, propter duo precepta, dilectionis Dei et proximi. Et in Euangelio: Ego et Pater unum sumus. Ecce binas. Ite, baptizate omnes gentes, in nomine Patris, et Filii, et Spiritus sancti. Ecce habes ternas. Gustauit architriclinus, id est, mundi Dominus, aquam uinum factam, et dicit: Omnis homo primum bonum uinum ponit, et cum inebriati fuerint homines, tunc id quod deterius est. Tu autem seruasti bonum uinum usque adhuc, et lex enim sancta, et mandatum sanctum et iustum et bonum. Sed lex et Prophete usque ad Ioannem prophetauerunt, et ideo adueniente Domino, uina Mosaica defecerunt, et uina sanguinis profluxerunt. Illa acceperunt terminum, ista sumpserunt initium.  Denique hoc est initium signorum, quod fecit iehsu, quando pauit gentes occisus, et de uino sui sanguinis fecit conuiuium, uulneratus.



CONCORDIA.

In differentia, secundum Apostolum, donationum et differentia hydriarum istarum fit concordia lectionum, corda enim sanctorum hydrie sunt, fonte replete donorum. Ministri qui hauserunt aquam, et quibus mater dixit: Quodcunque dixerit uobis facite, ministri sunt Christi, quibus secundum Apostolum  datur ministerium in ministrando.



DOMINICA III POST THEOPHANIA.



EPIST. BEATI PAULI APOST. AD ROMANOS, CAP. XII.

»Nolite esse prudentes apud uosmetipsos, nulli malum pro malo reddentes. Prouidentes bona, non tantum coram Deo, sed etiam coram omnibus hominibus. Si fieri potest, quod ex uobis est, cum omnibus hominibus pacem habentes. Non uosmetipsos defendentes, karissimi, sed date locum ire. Scriptum est enim: Mihi uindictam et ego retribuam, dicit Dominus. Sed si esurierit inimicus tuus, ciba illum. Si sitit, potum da illi. Hoc enim faciens, carbones ignis congeres super caput eius. Noli uinci a malo, sed uince in bono malum.«

Nolite esse prudentes apud uosmetipsos. Qui sibi  ipsi prudens esse uidetur, hic cum arrogantia stultus est. Nec potest ueram sapientiam Dei scire, qui suam stultitiam, quasi sapientiam, colit. Denique in superioribus hanc fuisse incredulitatis causam Iudeis, ipse Paulus edocuit, dicens de eis: Quia ignorantes Dei iustitiam et suam querentes statuere, iustitie Dei non sunt subiecti. Sic ergo, qui apud semetipsum sapiens est, non potest esse sapiens apud Deum.

 Nolite in humana sapientia gloriari, sed stulti estote seculo, ut sitis Domino sapientes, sicut scriptum est: Beatus homo quem tu erudieris, Domine, et de lege tua docueris eum .

Nulli malum pro malo reddentes. Si malum inferre, peccare est, reddere malum iustum non est,  sed simile peccatum est, aut, ut ego arbitror, etiam grauius. Nam ille qui malum prior intulit, forsitan non sensit malum esse quod faceret. Qui autem reddit malum, eo ipso, quo ad ulciscendum motus est, confessus est sensisse malum esse quod reddit, et ideo respiciendum semper est ad eum qui dixit: Mihi uindicta et ego retribuam .

 Humana sapientia est, si queramus uicem reddere inimicis, stultitia est in hoc seculo, si percutienti et aliam maxillam prebeamus. Quod si tante patientie et humilitatis fuerimus, non solum apud Deum, sed etiam apud homines, poterimus probabiles apparere.

Prouidentes bona, non tantum coram Deo, sed etiam coram hominibus.  Coram omnibus hominibus  prouidet quis bona, non ut placeat singulorum uel uitiis, uel moribus, alioquin contrarium erit quod idem dixit Apostolus: Ego si hominibus placere uellem, Christi seruus non essem , sed qui uite sue morum et actuum ita tenet libram, ut non possit ab ullo homine reprehendi, iste bona coram omnibus hominibus prouidet. Neque enim dixit Apostolus, ut omnibus placeamus, sed ut prouideamus bona coram omnibus, hoc est, agamus nos bona coram omnibus, siue illis placeant que bona sunt, siue non placeant.

Si fieri potest, quod ex uobis est, cum omnibus hominibus pacem habentes. Apostolus, ne nos alterius animus, si forte impacatus euenerit, a bono pacis  impedire uideretur, moderantissimum dedit preceptum, ut interim noster animus, semper sit paratus ad pacem, et discordie culpa non penes nos, sed penes alterum constet. Ideo ergo bene addit: Quod ex uobis est, hoc est, quod proposito uestro, et fidei uestre conuenit.

 Quod uestrum est, uos cum omnibus pacem habetote, et dicite: Cum his qui oderunt pacem eram pacificus.

Non uosmetipsos defendentes, karissimi, sed date locum ire.  Hi qui seipsos non uindicant, quomodo ire locum dent, dupliciter mihi uidetur intelligi. Nam et hoc ipso, quod  manum manu non referunt, aut conuicio conuicium non reddunt, ire illius qui fecit iniuriam, pertranseundi et  euanescendi locum dederunt. Nemo enim ita rabidus inuenitur, ut si uicem non recipiat iterum seuiat, sed quasi effuso ac digesto furore mitescit. Est autem et hoc modo ire locum dare. Qui enim peccant, thesaurizant sibi iram in die ire, quando reddet Deus unicuique secundum opera sua; si ergo nosmetipsos uindicemus, non est magnum uerbi causa, si aut, palmam pro palma, aut saxum pro saxo reddamus. Si uero reseruemus ea uindicte Dei, locum damus ire, quia Deus in iudicio multo grauiores quam nos inferre possumus exiget penas.

 Aut fugiendo damus locum ire, aut permittendo nocere.

Scriptum est enim: Mihi uindictam. Ego quasi meam, dicit Dominus, non quasi uestram iniuriam  uindicabo, dicit enim propheta: Qui uos tangit, tanquam qui tangit pupillam oculi mei .

Ego retribuam, dicit Dominus. Facientibus bona se retribuere promittit.

Sed si esurierit inimicus tuus, ciba illum, si sitit, potum da illi, hoc enim faciens, carbones ignis congeres super caput eius. Ut cum sibi intellexerit carbones per tuam indebitam misericordiam congregari, excutiat eos, id est, conuertatur et diligat te, quem habuerat aliquando perosum. Ceterum non est misericordia sed crudelitas: si ideo hoc facis ut illi aliquid peius eueniat, pro quo te Dominus orare precepit dicens: Orate pro persequentibus et calumniantibus uos. Cibando enim inimicum et potando eum, ad pacem reconciliamus nobiscum. Quod si ille in malitia  prestiterit, ipse ignem congerit capiti suo

 uideamus ne forte dignius aliquid mandati huius contineat intellectus. Dicit enim Hieremias ad peccatricem filiam Babylonis: Habes carbones ignis, sede super eos, hi erunt tibi in adiutorium. Fortassis ergo, et isti carbones ignis qui congregantur super caput inimici, ad adiutorium ipsius congregantur. Potest enim fieri, ut amens, ferus, et barbarus inimicus, si sentiat beneficium nostrum, si humanitatem, si affectum, si pietatem uideat, conpunctionem cordis capiat, commissi penitudinem gerat. Et ex hoc, ignis in eo quidam succendatur, qui eum procommissi conscientia torqueat et adurat. Et isti erunt carbones ignis, qui super caput  eius ex nostro misericordie et pietatis opere congregantur. Caput uero, principale cordis appellatur, et merito caput dicitur. Cuius intellectu et prudentia membra reguntur uniuersa.

Noli uinci a malo, sed uince in bono malum. uincitur a malo, qui malis prouocatus reddit malum. In bono autem uincit malum, qui acceptis malis, restituit bona. Ille dicitur uicisse alterum, qui eum ad suam adduxerit partem, sicut hereticum uel paganum. Si ergo te fecerit sibi uicem reddere, ille te uicit sibi similem faciendo. Si autem per patientiam tuam feceris eum cessare ab iniuria, tu uicisti eum.



EuANGELIUM MATTHAEI, CAP. uIII.

»Cum descendisset iehsu de monte, secute sunt  eum turbe multe. Et ecce leprosus ueniens, adorabat eum dicens: Domine, si uis potes me mundare. Et extendens iehsu manum, tetigit eum dicens: uolo, mundare. Et confestim mundata est lepra eius. Et ait illi iehsu: uide, nemini dixeris, sed uade, ostende te sacerdoti et offer munus quod precepit Moyses in testimonium illis. Cum autem introisset Capharnaum, accessit ad eum centurio rogans eum et dicens: Domine, puer meus iacet in domo paralyticus et male torquetur. Et ait illi iehsu: Ego ueniam, et curabo eum. Et respondens centurio ait: Domine, non sum dignus ut intres sub tectum meum, sed tantum dic uerbo et sanabitur puer meus. Nam et ego homo sum sub potestate constitutus, habens sub me milites, et dico  huic uade et uadit, et alii ueni et uenit, et seruo meo fac hoc, et facit. Audiens autem iehsu miratus est, et sequentibus se dixit: Amen dico uobis, non inueni tantam fidem in Isrel, dico autem uobis, quod multi ab oriente et occidente uenient, et recumbent cum Abraham et Isaac et Iacob in regno celorum. Filii autem regni eiicientur in tenebras exteriores, ibi erit fletus et stridor dentium. Et dixit iehsu centurioni: uade, et sicut credidisti fiat tibi, et sanatus est puer in illa hora.«

Cum descendisset iehsu de monte secute sunt eum turbe multe. De monte Domino descendente, id est, de celis in mundum, secute sunt eum turbe multe generis humani per fidem, nisi enim ille descendisset, nemo hominum ad celos ascendisset.


Et ecce leprosus ueniens adorabat eum dicens: Domine, si uis potes me mundare. In uoluntatem Domini tribuit potestatem, de uoluntate autem Domini non dubitauit. Sed quasi sibi conscius non presumpsit, leprosus iste populum gentium significauit, qui compunctus ad misericordiam Domini peruenit.

Et extendit iehsu manum suam, tetigit eum, dicens: uolo, mundare.  Considera quam humilis responsio. Ille dixerat si uis. Dominus respondit: uolo. Ille, potes me mundare. Dominus dicit, , mundare. Non ergo sicut plerique Latinorum putant iungendum est, et legendum uolo, mundare, sed separatim, ut primum dicat, uolo, deinde imperet, mundare.

 Et confestim mundata est lepra eius.  Nihil medium est, inter opus Dei atque preceptum, quia in precepto est opus. Denique dixit, et facta sunt, quia uoluntas Dei potestas est, et Lex quidem tangi leprosos prohibet, sed qui Dominus legis est, non obsequitur legi, sed legem facit. Non ergo ideo tetigit, quia sine tactu mundare non poterat, sed ut probaret, quia legi subiectus non erat, nec contagium timebat, ut homines, sed quia contaminari non poterat qui alios liberabat.

Et ait illi iehsu, uide, nemini dixeris. Quare precipitur nemini dixeris, nisi ut doceret non uulganda nostra beneficia, sed premenda, ut non solum a mercede abstineamus pecunie, sed etiam gratie.

Sed uade, ostende te sacerdoti. Ostendere se sacerdoti  iubetur, ut intelligeret eum sacerdos, non legis ordine, sed gratia Dei supra legem esse curatum.

 uarias ob causas mittit eum ad sacerdotes, primum propter humilitatem, ut sacerdotibus deferre uideatur. Erat enim in lege preceptum, ut qui mundati fuissent a lepra, offerrent munera sacerdotibus. Deinde ut mundatum uidentes leprosum, aut crederent, et saluarentur, aut si non crederent, inexcusabiles fierent, et simul ne quod in eo sepissime criminabantur, legem uideretur infringere.

 Et offer munus quod precepit Moyses in testimonium illis. Offerre autem sacrificium iubet, ut ostenderet eis, quia non solueret legem, sed impleret.  Qui secundum legem gradiens supra legem, sanaret eos, quos remedia legis non sanauerant, et bene additur. In testimonium illis, hoc est, si Domino credant, si impietatis lepra discedant. Quia uero typice uir iste, peccatis languidum genus designat humanum, recte non solum leprosus, sed et plenus lepra describitur. Omnes enim peccauerunt, et egent gloria Dei. Illa scilicet, ut extenta manu saluatoris, hoc est, incarnato Dei uerbo humanamque contingente naturam, ab erroris prisci uarietate mundentur, possintque cum apostolis audire: Iam uos mundi estis propter sermonem, quem locutus sum uobis , et qui diutius abominabiles a populo Dei erant castris secreti, iam aliquando templo reddi, et sacerdoti queant offerri, illi utique cui  dicitur: Tu es sacerdos in eternum . Audientes ab Apostolo templum enim Dei sanctum est, quod estis uos, offerantque pro emundatione sua, sicut precepit Moyses. Id est, exhibeant corpora sua hostiam uiuentem, sanctam, Deo placentem .

Cum introissent Capharnaum, accessit ad eum centurio, rogans eum et dicens. Queritur quomodo conueniat, quod Lucas centurionem nuntios misisse. Mattheus autem ipsum accessisse narrat ad Dominum. Facile patet, quod Mattheus breuitatis causa dixerit ipsum accessisse, cuius desiderium et uoluntas ad Dominum ueraciter est prelata. Mystice etiam nobis commendans, hoc quod scriptum est: Accedite ad eum, et illuminamini.   Porro Lucas totum quemadmodum gestum sit aperuit.

Domine, puer meus iacet in domo paralyticus, et male torquetur, et ait illi iehsu: Ego ueniam et curabo eum. uidens centurionis fidem, humilitatem et prudentiam, statim se iturum et sanaturum esse promittit. Fidem in eo, quod ex gentibus credidit puerum a Saluatore posse saluari. Humilitatem, quod se iudicauit indignum, cuius tectum intraret Dominus. Prudentiam, quod ultra corporis tegumen, diuinitatem latentem uiderit, sciens non id sibi profuturum, quod etiam ab incredulis uidebatur, sed id quod latebat intrinsecus. Allegorice autem Capharnaum, que interpretatur ager consolationis, uel uilla pulcherrima, Ecclesiam significat. Centurio propter perfectionem,  numeri nominis, primitias significat gentium. Ut Cornelius uel eunuchus a Philippo baptizatus . Puer qui in domo iacet paralyticus et male torquetur a demonio, populum significabat gentium, qui in domo, id est, in hoc mundo idola colens demonibusque seruiens infidelis iacebat.

 Et respondens ait: Domine, non sum dignus ut intres sub tectum meum. Propter uite gentilis conscientiam, grauari se magis dignatione putauit quam iuuari. Nec posse habere hospitem Christum, cuius et si fide preditus, nondum tamen erat sacramentis imbutus. Sed quia que nostra infirmitas non presumit, diuina gratia dare nouit. Et alius centurio, qui sicut et iste, credentem ex gentibus populum prefigurat, magne fidei et iustitie  merito Spiritus sancti donum priusquam baptizaretur accepit, et iste necdum catechizatus, et fidem suam laudari a Domino et famulum saluari promeruit.

Sed tantum dic uerbo, et sanabitur puer meus. Magna fides centurionis, quia uerbi opus in Christo confitetur, et nostre sanationis, ac commoda mysteriis, qui et si noueramus secundum carnem Christum, sed iam non nouimus .

Nam et ego homo sum sub potestate constitutus habens sub me milites. Hominem se et potestati, uel tribuni uel presidis subditum dicit, imperare tamen posse minoribus, ut subaudiatur eum multo magis qui Deus sit, et super omnia potens innumeram uirtutis angelice, que ad imperata obtemperet, habere  militiam.

Et dico huic uade, et uadit, et alio ueni, et uenit, et seruo meo fac hoc et facit. uult ostendere Dominum quoque non per aduentum tantum corporis, sed per angelorum ministeria posse implere quod uellet, repellende enim erant, uel infirmitates corporum uel fortitudines contrarie, quibus homo ad debilitatem sepe conceditur, et uerbo Domini, et ministeriis angelorum.

Aliter. Milites et serui, qui centurioni obediunt, uirtutes sunt naturales, quarum non minimam copiam multi ad Dominum uenientes secum deferunt. De quibus in Cornelii et centurionis laude dicitur, quia erat uir iustus, et timens Deum, cum omni domo  sua, faciens eleemosynas multas plebi et deprecans Deum semper .

Audiens autem iehsu miratus est. Miratus est, quod uidit centurionem suam intelligere maiestatem. Sed quis in illo fecerat ipsam fidem uel intelligentiam, nisi ipse qui eam mirabatur? Quod si et alius eam fecisset, quid miraretur, qui prescius erat. Notandum ergo quia quod miratur Dominus nobis mirandum esse significat, quibus adhuc opus est, sic moneri, omnes enim tales motus cum de Deo dicuntur non perturbati animi signa sunt, sed docentis magistri.

Et conuersus sequentibus se turbis dixit: Amen dico uobis, non inueni tantam fidem in Isrel. Non de omnibus retro patriarchis et prophetis, sed de  presentis eui loquitur hominibus, quibus ideo centurionis fides antefertur. Quia illi leges Prophetarumque monitis edocti, hic autem, nemine docente, sponte credidit.

Dico autem uobis, quod multi ab oriente et occidente uenient, et recumbent cum Abraham et Isaac et Iacob in regno celorum. Quia Deus Abraham, celi conditor pater Christi est. Idcirco in regno celorum est, et Abraham, cum quo accubiture sunt nationes, que crediderint in Christum filium creatoris, et ille pariter sensus impletur, de quo supra diximus in centurionis fide, gentium fieri prerogatiuam, dum ad illius credulitatem, de oriente et occidente credituri populi commemorantur.

Filii autem regni eiicientur in tenebras exteriores,  ibi erit fletus et stridor dentium. Filios regni Iudeos significat, in quos ante regnauit Deus, eiicientur in tenebras exteriores. Tenebre semper interiores sunt, non exteriores, sed quoniam qui Dominum foras a se expellit lumen relinquit. Idcirco exteriores tenebre nominate sunt, ibi erit fletus et stridor dentium, si fletus oculorum est, et stridor dentium ossa demonstrat. uera est ergo corporum et eorumdem membrorum, que ceciderant resurrectio.

Concordat enim humilitas centurionis, quia dixit: Domine, non sum dignus ut intres sub tectum meum, cum uerbo Apostoli ubi ait: Nolite prudentes esse apud uosmetipsos. Sed opera misericordie, que erga leprosum et puerum centurionis exhibuit Saluator, cum Apostoli exhortatione qui ait: Prouidentes  bona non tantum coram Deo, sed omnibus hominibus.



DOMINICA QUARTA POST THEOPHANIA.



LECTIO EPISTOLAE BEATI PAULI APOSTOLI AD ROMANOS, CAPITE XIII.

»Nemini quidquam debeatis, nisi ut inuicem diligatis. Qui enim diligit proximum, legem impleuit. Nam non adulterabis, non occides, non furaberis, non falsum testimonium dices, non concupisces rem proximi tui. Et si quod est aliud mandatum, in hoc uerbo instauratur. Diliges proximum tuum sicut teipsum. Dilectio proximi malum non operatur. Plenitudo ergo legis est dilectio.


 Quod dicit nemini quidquam debeatis, certum est ad peccatum referre. Debitum enim peccatum esse, in multis, et frequenter ostendimus. uult ergo Paulus peccati quidem omne debitum solui nec remanere omnino apud nos debitum peccati. Permanere tamen et nunquam cessare a nobis debitum caritatis, hoc enim, et quotidie soluere, et semper debere expedit nobis. Denique quante uirtutis sit caritas, in consequentibus exponit.

Qui enim, inquit, diligit proximum legem impleuit. Nam non adulterabis. Non occides. Non furtum facies. Non falsum testimonium dices. Non concupisces, et si quod est aliud mandatum in hoc uerbo restauratur. Diliges proximum tuum tanquam teipsum. Et ad ultimam rationem tanti huius boni, breuiter colligens ait.


Dilectio proximi malum non operatur. Plenitudo ergo legis est dilectio. Supra dixerat, quia qui diligit proximum legem impleuit, et quia difficile uidebatur, quomodo possit quis omnem legem in uno complere sermone, plenissimam reddit rationem dicens: Dilectio proximi malum non operatur, et ideo plenitudo legis est dilectio. Pone enim per singula mandata legis dilectionem, et uide quam facile cuncta complentur. Nunquid qui diligit proximum occidere eum potest? Certum est quod nemo quem diligit interficiat. Est ergo dilectio, per quam impleatur mandatum quod precipitur

Non occides. Et iterum. Nunquid qui proximum suum diligit in uxorem eius adulterium committit? Nunquam profecto. Si ergo diligis proximum, nec  adulterium committis, similiter, et qui diligit proximum, que eius sunt non furatur. Et qui diligit proximum, falsum aduersus eum testimonium non dicit, similiter et cetera mandata legis, si sit erga proximum dilectio, absque aliquo labore seruantur. Puto tamen, quod in hoc uoluit Apostolus aliquid compendiosius dicere. Nam si diligentius requiras, qui sit proximus noster, disces in Euangelio illum esse proximum nostrum, qui uenit et iacentes nos uulneratos a latronibus, et nudatos a demonibus, iumento corporis sui superposuit, et ad stabulum Ecclesie detulit, et stabulario pro cura nostra, et diligentia, uel ipsi Paulo, uel omni qui Ecclesie preest, duos denarios. Noui ac ueteris Testamenti, ad nostre cure concessit expensas. Hunc ergo proximum  si diligamus, omnem legem et uniuersa mandata in ipsius amore complemus. Finis enim legis Christus, ad iustitiam omni credenti, nec fieri ullo pacto potest, ut qui ex toto corde et ex totis uiribus suis diligit Christum, faciat aliquid quod non placeat Christo. Illum enim qui diligit, non solum non occidit, quod prohibet lex, sed nec irascitur fratri suo, quia ita delectatur in illo quem diligit, et non solum non facit adulterium, sed nec mulierem respicit ad concupiscentiam, sed dicit ad ipsum magis, Concupiscit anima mea in Deum uiuum . Qui diligit Christum, quando de furto cogitet? qui etiam sua omnia quecunque habet reliquit, ut sequatur Christum. Qui Christum diligit, quando falsum  testimonium dicit? cum sciat ipsum, quem diligit, falso testimonio proditum. Necessario autem, qui diligit Christum, diligit et proximum suum. Hoc enim solo indicio, Christi esse discipulus designatur, si caritatem cum proximis habeat, certum est enim quod qui non diligit proximum, nesciat Christum.



EuANGELIUM MATTHAEI, CAP. uIII.

»Ascendente Iesu in nauiculam, secuti sunt eum discipuli eius. Et ecce motus magnus factus est in mari, ita ut nauicula operiretur fluctibus. Ipse uero dormiebat, et accesserunt et suscitauerunt illum dicentes: Domine, salua nos, perimus. Et dicit eis: Quid timidi estis, modice fidei? Tunc surgens  imperauit uentis et mari, et facta est tranquillitas magna. Porro homines mirati sunt dicentes: Qualis est hic, quia uenti et mare obediunt ei.«

Ascendente Iesu in nauiculam, secuti sunt eum discipuli eius.  In hac nauigatione Dominus utramque unius eiusdemque sue persone naturam dignatur ostendere, dum is qui ut homo dormit in naui, furorem maris, ut Deus, uerbo cercet. Porro iuxta allegoriam, mare siue stagnum, quod cum suis transire desiderat, tenebrosus amarusque seculi presentis accipitur estus. Nauicula autem quam ascendunt, nulla melius quam Dominice passionis intelligitur arbor, cuius beneficio quique fideles adiuti, emensis mundi fluctibus, habitationem patrie  celestis, quasi stabilitatem securi littoris obtinent. Quod autem ipse in unam nauiculam cum discipulis saluator ascendit, alibi quid significet aperit, cum prenunciato sue passionis resurrectionisque mysterio, mox dicebat ad omnes: Si quis uult post me uenire, abneget semetipsum et tollat crucem suam et sequatur me.

Et ecce motus magnus factus est in mari, ita ut nauicula operiretur fluctibus. Neque enim quisquam poterat hunc mundum enauigare sine Christo, quando eos quoque, quibus Dominus adest, tentationum secularium sepe procella perturbat, et seruatur in apostolis, ut aduertas sine tentatione neminem posse ex hoc uite curriculo demigrare, quia exercitium fidei, tentatio est, sed quasi peruigiles  nocte gubernatorem excitemus uerum Deum.

Erat autem illis uentus contrarius. uentus contrarius, diabolum significat, motus et fluctus blasphemie persequentium, demoniacis excitati procellis, quibus non ipse turbatur, sed discipulorum imbecillitas concutitur.

Ipse uero dormiebat. Discipulis nauigantibus, Christus obdormiuit, quia calcantibus seculum fidelibus, futurique regni quietem animo meditantibus, et uel secundo Spiritus sancti flatu, uel proprii remigio conatus, infidos mundi fastus certatim post terga iactantibus, tempus subito Dominice passionis aduenit. Unde bene Marcus hoc, imminente noctis tempore, gestum fuisse perhibet, ut ueri solis occubitum  non sola Domini dormitio, sed et ipsa decedentis lucis hora significet.

Et accesserunt et suscitauerunt eum, dicentes: Domine, salua nos, perimus. Suscitant Dominum discipuli, ne eo dormiente fluctuum feritate dispereant, quia cuius mortem uiderant, maximis uotis resurrectionem querebant. Ne si diutius ipse morte carnis sopiretur, eorum mens spiritali in perpetuum morte periret.

Et dicit eis: Quid timidi estis, modice fidei.  Bene arguuntur qui presente Christo timebant, cum utique qui ei adhereat perire non posset. Ergo confirmauit fidem, refudit tranquillitatem, uentum cessare precepit, non Aquilonem, non Africum, sed illum utique uentum, cui dictum est ab angelo  Michel in epistola Iude: Increpet te Dominus .

Tunc surgens, imperauit uentis et mari. Ex hoc loco intelligimus, quod omnes creature sentiant creatorem, quibus enim increpatur et imperatur, sentiunt imperantem non errore hereticorum, qui omnia putant animantia insensibilia esse, sed maiestate conditoris, que apud nos insensibilia, illi sensibilia sunt.

Tunc surgens, imperauit uentis et mari, et facta est tranquillitas magna in mari. uentum quippe surgens, increpauit, quia resurrectione celebrata, diaboli superbiam strauit, dum per mortem destruxit eum qui habebat mortis imperium. Tempestatem aque, surgens cessare fecit, quia uesanam Iudeorum rabiem,  que caput quatiens clamauerat: Si Filius Dei est, descendat nunc de cruce, et credemus ei, de sepulcro resurgendo labefecit.

Porro homines mirati sunt, dicentes: Qualis est hic, quia uenti et mare obediunt ei. Non discipuli, sed naute, et ceteri qui in nauicula erant, mirabantur, sin autem quis contentiose uoluerit eos qui mirabantur fuisse discipulos, respondebimus recte homines appellatos, qui necdum potentiam nouerant saluatoris.

Moraliter.  Et nos quoque singuli cum signo Dominice crucis imbuti seculum relinquere disponimus, nauem profecto cum Iesu conscendimus, stagnum transfretare conamur, sed qui non dormitauit neque dormiet custodiens semper Isrel, nobis  tamen sepe nauigantibus, quasi inter equoris fremitus obdormiuit, quando crebrescente inter medios uirtutum nisus, uel immundorum spirituum uel hominum prauorum, uel ipse nostrarum cogitationum impetum, fidei splendor obtenebrescit, spei celsitudo contabescit, amoris flamma refrigescit, uerum inter huiusmodi procellas ad illum necesse est gubernatorem curramus, illum seduli excitemus, qui non seruiat, sed imperet uentis, mox tempestates compescet, et refundet tranquillitatem, portum salutis indulgebit.

Allegorice.  Nauicula Ecclesia catholica est, motus in mari persecutio Christianorum, que primum facta est in mundo, cui uentus erat contrarius,  id est, diabolus. Tunc Dominus dormiebat, quando persecutiones fieri sinebat, qui suscitatur illo clamore Ecclesie, de quo Psalmista ait: A finibus terre ad te clamaui, dum anxiaretur cor meum. Imperauit uentis et mari, quando persecutiones hominum a diabolo concitatas misericorditer iussit sedari. Et facta est tranquillitas magna, quando pax est uniuersali Ecclesie reddita.



CONCORDIA.

Hortatur nos Apostolus, ut nemini quidquam debeamus, sed ut inuicem diligamus, et quia timor non est in caritate, est tamen in debito. Increpat Dominus timentes Apostolos dicens: Quid timidi estis modice fidei, ac si dicat: Illi timeant, qui debitore diabolo tenentur obnoxii, uos qui cum liberatore estis,  non est ultra quod timeatis.



DOMINICA IN SEPTUAGESIMA.



LECTIO EPISTOLAE BEATI PAULI APOSTOLI, I CORINTH. IX.

»Nescitis quod hii qui in stadio currunt, omnes quidem currunt, sed unus accipit brauium. Sic currite ut comprehendatis. Omnis enim qui in agone contendit, ab omnibus se abstinet, et illi quidem, ut corruptibilem coronam accipiant, nos autem incorruptam. Ego igitur sic curro, non quasi in incertum. Sic pugno, non quasi erem uerberans, sed castigo corpus meum, et in seruitutem redigo, ne forte cum aliis predicauerim, ipse reprobus efficiar. Nolo enim uos ignorare, fratres, quoniam patres nostri omnes sub nube fuerunt, et omnes  mare transierunt, et omnes in Mose baptizati sunt, in nube et in mari. Et omnes eamdem escam spiritalem manducauerunt, et omnes eumdem potum spiritalem biberunt. Bibebant autem de spiritali, consequente eos petra. Petra autem erat Christus.«

Nescitis quod hii qui in stadio currunt, omnes quidem currunt, sed unus accipit brauium. Hic stadii cursum iustitie uel fidei comparauit. quia quomodo illic cum omnes intra stadium currant, non nisi qui bene currerit, dignus premio iudicatur, ita et hic, quamuis intra fidei metas cuncti credentes contineantur, soli tamen qui iuste uixerint premium celeste, quod Grece dicitur , percipiunt, et quia inter eos, qui in stadio currunt, unum accipientem palmam significat, id est, ille qui fidem rectam tenuerit,  et precepta seruauerit. Hortatur nos hoc modo currere, ut celestia premia mereamur comprehendere.

Omnis autem qui in agone contendit, ab omnibus se abstinet. Grece, Latine certamen dicitur. Ergo omnis , id est, certator, qui ad capiendum contendit brauium, ab omnibus se abstinet, id est, ab omnibus escis, que cursum eius impedire consueuerunt.

Et illi quidem ut corruptibilem coronam accipiant, nos autem incorruptam. Illam de qua Psalmista ait: Scuto bone uoluntatis tue coronasti nos , corona enim uictoria interpretatur. Gratias agamus Deo, et deprecemur illum, ut in bona uoluntate  sua, ipse sit scutum, et corona, et brauium uictorie nostre.

Ego igitur sic curro non quasi in incertum, sic pugno, non quasi erem uerberans, sed castigo corpus meum et in seruitutem redigo, ne forte cum aliis predicauerim ipse reprobus efficiar, etc. Non in uacuum curro, aut in incertum erem uerbero, uel fingo certamen, sed castigo corpus meum, et in seruitutem redigo per abstinentiam et afflictionem atque labores, sicut alibi ait: In ieiuniis multis, in uigiliis, in fame et siti, in frigore et nuditate, in laboribus, in carceribus, etc. Ne forte cum aliis predicauerim ipse reprobus efficiar, non faciendo quod dico .

Aliter. Ego sic curro, non quasi in incertum. In mundiali cursu si unus prior accesserit, incassum  ueniunt qui sequuntur. Ceterum in spiritali cursu, certi sumus, quod omnes accipiunt qui usque in finem, collata a Deo dona custodiunt, et qui propter humanum fauorem predicat, certus esse de mercede non potest.

Non quasi erem uerberans, etc. Id est, non studio uanitatis aliquid ago, sed Christo, cordis intentione et corporis mortificatione deseruio.

Ne ipse reprobus efficiar. Reprobus efficitur, qui tantum uerbo docet, non exemplo, qui suam reprobam facit esse doctrinam.

Nolo enim uos ignorare, fratres, quod patres nostri omnes sub nube fuerunt. Sub nube dicit, illa que eos precedebat columna, que figuraliter Christum significabat. Nobis enim Christus columna est, quia rectus  et firmus, et fulciens infirmitatem nostram, per noctem lucens, per diem non lucens, ut qui non uident uideant, et qui uident ceci fiant .

Et omnes in mare transierunt, et omnes in Moysen baptizati sunt, in nube et in mari. Ruber in mari Rubro. Baptismus utique Christi sanguine consecratus, hostes, qui sequentur a tergo, moriuntur, peccata preterita signantur. Moses qui de Aegypto populum Dei liberauit, Christi figuram gerebat.

Et omnes eamdem escam spiritalem manducauerunt. Escam dicit spiritalem mannam, quam populus in deserto manducauit. Manna autem typus est esce spiritalis, que in resurrectione Domini ueritas facta est, in Eucaristie mysterium. Iste est et panis angelorum, id est, Christus quem manducauit homo, quia  per eum et angeli uiuunt et homines.

Et omnes eumdem potum spiritualem biberunt, bibebant autem de spiritali, consequente eos petra, petra autem erat Christus. Ostendit Apostolus, quoniam populum Isrel, quandiu in deserto fuerunt, sequebatur eos petra, per omne iter eorum, unde populo et omni substantie eius fluenta sufficerent, donec uenientes in terram Moab, puteum sibi foderent aquarum. Quod autem in sequenti dicit, sed non in pluribus eorum beneplacitum est Deo, hunc habet sensum. Ne quis sibi aut in baptismo confidat, aut in esca spiritali uel potu spiritali. Sed si quis aut baptismum uiolauerit, aut post perceptionem cibi celestis male uixerit, contritiones quas filii Isrel  presenti afflictione perpessi sunt, ille grauius in futuro, qui maiora beneficia neglexerit, sustinebit. Quare dixit, de consequenti eos petra bibere aquam, quia Christus quem hec figurabant, postea uenturus erat.



EuANGELIUM SECUNDUM MATTHAEUM, CAP. XX.

»Simile est regnum celorum homini patrifamilias, qui exiit primo mane conducere operarios in uineam suam. Conuentione autem facta cum operariis ex denario diurno, misit eos in uineam suam. Et egressus circa horam tertiam uidit alios stantes in foro otiosos, et dixit illis: Ite et uos in uineam meam, et quod iustum fuerit dabo uobis. Illi autem abierunt. Iterum autem exiit circa sextam et nonam horam, et fecit similiter. Circa undecimam  uero exiit, et inuenit alios stantes, et dixit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et uos in uineam meam. Cum sero autem factum esset, dicit Dominus uinee procuratori suo: uoca operarios, et redde illis mercedem, incipiens a nouissimis usque ad primos. Cum uenissent ergo qui circa undecimam horam uenerant, acceperunt singulos denarios. uenientes autem et primi, arbitrati sunt quod plus essent accepturi. Acceperunt autem et ipsi singulos denarios. Et accipientes murmurabant aduersus patremfamilias dicentes: Hi nouissimi una hora fecerunt, et pares illos nobis fecisti, qui portauimus pondus diei et estus. At ille respondens uni eorum dixit: Amice, non facio tibi iniuriam.  Nonne ex denario conuenisti mecum? Tolle quod tuum est, et uade. uolo autem et huic nouissimo dare sicut et tibi. Aut non licet mihi quod uolo facere, an oculus tuus nequam est, quia ego bonus sum? Sic erunt nouissimi primi, et primi nouissimi. Multi enim sunt uocati, pauci uero electi.«

Simile est regnum celorum homini patrifamilias qui exiit primo mane conducere operarios in uineam suam.  Quis uero patris familias similitudinem rectius tenet, quam conditor noster, qui regit quos condidit et electos suos sic in hoc mundo possidet, quasi subiectos dominus in domo, qui habet uineam uniuersalem, scilicet Ecclesiam, que ab Abel iusto, usque ad ultimum electum, qui in fine  mundi nasciturus est, sanctos protulit, quasi tot palmites misit. Hic itaque paterfamilias, ad excolendum uineam suam, mane hora tertia, sexta, nona et undecima, operarios conducit, quia a mundi huius initio usque in finem, ad erudiendam plebem fidelium, predicatores congregare non desistit. Mane etenim mundi fuit ab Adam usque ad Ne, hora uero tertia a Ne usque ad Abraham, sexta quoque ab Abraham usque ad Moysen, nona autem a Moyse usque ad aduentum Domini, undecima uero, ab aduentu Domini usque ad finem mundi, in qua predicatores sancti apostoli missi sunt, qui mercedem plenam, et tarde uenientes acceperunt. Ad erudiendam ergo Dominus plebem suam, nullo tempore destitit mittere  operarios, quia et prius per patres, et post modum per legis doctores et prophetas. Ad extremum uero per apostolos, dum plebi sue mores excoluit, quasi per operarios in uinee culture opera laborauit, quamuis in quolibet modulo, uel mensura, quisquis cum fide recta bone actionis exstitit, huius uinee operarius fuit. Operator ergo mane hora tertia, sexta et nona, antiquus ille et Hebraicus populus designatur, qui in electis suis ab ipso mundi exordio, dum recte Deum studuit colere, quasi non destitit in uinee cultura laborare. Ad undecimam uero gentiles uocantur, quibus et dicitur: Quid hic statis tota die otiosi, qui enim transacto tam longo mundi tempore, pro uita sua laborare neglexerant, quasi tota die otiosi stabant. Pensate, fratres, quid inquisiti respondeant.  Dicunt enim, quia nemo nos conduxit, nullus quippe ad eos patriarcha, nullus propheta uenerat. Et quid est dicere ad laborem nemo nos conduxit, nisi uite nobis uias nemo predicauit. Quid ergo nos a bono opere cessantes, in excusatione nostra dicturi sumus, qui pene a matris utero ad fidem uenimus, qui uerba uite ab ipsis cunabulis audiuimus, qui ab uberibus sancte Ecclesie, potum superne predicationis sumpsimus cum lacte carnis. Possumus uero et easdem diuersitates horarum etiam ad unumquemque hominem, per etatum momenta distinguere. Mane quippe Intellectus nostri pueritia est, hora autem tertia adolescentia intelligi potest. Quia quasi iam sol in altum proficit dum calor etatis crescit. Sexta uero iuuentus est, quia uelut in centro sol figitur, dum in  eo plenitudo roboris soli datur. Nona autem senectus intelligitur, in qua uelut sol ab alto axe descendit, quia etas a calore iuuentutis deficit. Undecima uero hora, etas est, que decrepita uel ueterana dicitur; unde et Greci ualde seniores, non , sed appellant, ut plusquam senes esse insinuarent, quos profectiores uocant. Quia ergo ad uitam bonam alius in pueritia, alius in adolescentia, alius in iuuentute, alius in senectute, alius in decrepita etate perducitur, quasi diuersis horis operarii ad uineam uocantur.



CONCORDIA.

In hoc istarum duarum fit concordia lectionum, quia sicut Apostolus currenti brauium, ita Euangelium tribuit perseuerantibus in labore denarium,  et quod Euangelium dicit, multi uocati. Hoc Apostolus ait: Omnes quidem currunt, et quod in Euangelio pauci electi, hos Apostolus dicit, propter unitatem corporis Christi unus accipit brauium.



DOMINICA IN SEXAGESIMA.



LECTIO EPISTOLAE BEATI PAULI APOSTOLI AD CORINTHIOS II, CAP. XI.

»Libenter suffertis insipientes, cum sitis ipsi sapientes. Sustinetis enim si quis uos in seruitutem redigit, si quis deuorat, si quis accipit, si quis extollitur, si quis in faciem uos cedit. Secundum ignobilitatem dico, quasi nos infirmi fuerimus in hac parte, in quo quis audet. In insipientia dico, audeo et ego: Hebrei sunt, et ego: Isrelite sunt,  et ego: Semen Ahrahe sunt, et ego: Ministri Christi sunt, et ego, ut minus sapiens dico, plus ego. In laboribus plurimis, in carceribus abundantius, in plagis supra modum, in mortibus frequenter. A Iudeis quinquies quadragenas, una minus accepi. Ter uirgis cesus sum, semel lapidatus sum, ter naufragium feci, nocte ac die in profundo maris fui, in itineribus sepe. Periculis fluminum, periculis latronum, periculis ex genere, periculis ex gentibus, periculis in ciuitate, periculis in solitudine, periculis in mari, periculis in falsis fratribus. In labore et erumna, in uigiliis multis. In fame et siti, in ieiuniis multis, in frigore et nuditate. Preter illa que extrinsecus sunt, instantia mea quotidiana sollicitudo omnium Ecclesiarum.  Quis infirmatur, et ego non infirmor? Quis scandalizatur, et ego non uror? Si gloriari oportet, que infirmitatis mee sunt, gloriabor. Deus et pater Domini nostri Iesu Christi scit, qui est benedictus in secula, quod non mentior. Damasci prepositus gentis Arete regis custodiebat ciuitatem Damascenorum, ut me comprehenderet, et per fenestram in sporta dimissus sum per murum, et sic effugi manus eius. Et si gloriari oportet, non expedit quidem. ueniam autem ad uisiosiones et reuelationes Domini. Scio hominem in Christo ante annos quatuordecim, siue in corpore, siue extra corpus nescio, Deus scit, raptum huiusmodi usque ad tertium celum. Et scio huiusmodi hominem, siue in corpore, siue extra corpus,  nescio, Deus scit, raptum huiusmodi in paradisum, et audiuit arcana uerba, que non licet homini loqui. Pro huiusmodi gloriabor, pro me autem nichil gloriabor, nisi in infirmitatibus meis. Nam et si uoluero gloriari, non ero insipiens. ueritatem enim dicam: parco autem ne quis me existimet, supra id quod uidet in me, aut audit aliquid ex me. Et ne magnitudo reuelationum extollat me, datus est mihi stimulus carnis mee, angelus Satane qui me colaphizet. Propter quod ter Dominum rogaui, ut discederet a me. Et dixit mihi: Sufficit tibi gratia mea. Nam uirtus in infirmitate perficitur. Libenter igitur gloriabor in infirmitatibus meis, ut inhabitet in me uirtus Christi.«


Libenter enim suffertis insipientes, cum sitis ipsi sapientes. Hoc est dicere, miror cum sapientes sitis, tam facile insipientibus consensisse, et si illos praua predicantes libenter audistis, me utilia uobis loquentem multo magis audire debetis, breui reprehensione perstringit, quomodo imperitis doctoribus acquiescant dicendo.

Sustinentes enim, si quis uos in seruitutem redigit. Id est, illos auditis et illis prebetis obedientiam, qui uos legis uolunt subdere seruituti, uel superbie sacerdotum, qui in populo Iudeorum uidebantur exercere dominatum.

Si quis deuorat. Id est, si qui uel conuiuiis uel muneribus uos exhauriunt.


Si quis accipit. Id est, si quis dixerit uerbis adulationis. Accipere enim gratum habere est. Accepta enim illa dicimus, que nobis grata esse monstrantur. Aut certe a uobis accipit, quod cupiditas eius poposcit, sicut superius dictum est: Deuorat uos in conuiuiis, accipit in muneribus, uel accipit, dicit rapit, unde et ille aues, que rapiunt, accipitres uocantur.

Si quis extollitur. Id est, superbia Iudaica sustinetis, quis uel de scientia uel de generis presumptione inflatur.

Si quis in faciem uos cedit. Hoc est, si quis uos etiam presentes obiurgat.

Secundum ignobilitatem dico. Ac si diceret, ignobilem rem facio, ut aliquid de generis nobilitate mihi uindicem. Magna est ignobilitas, si quis Filius Dei  per regenerationem factus est, de terrena et carnali nobilitate se iactet.

Quasi nos infirmi fuerimus in hac parte. Id est, quasi nos in hac parte ab illis minus aliquid habeamus, et non magis uobis uera et fortia predicemus.

In quo quis audet, in insipientia dico, audeo et ego. Hoc possum audere, si uolo. Hic se apostolis comparat laborum suorum contemplatione.

Hebrei sunt et ego: Isrelite sunt et ego: Semen Abrahe sunt et ego. Hoc est, si in hoc gloriantur, quod Hebrei sunt, aut Isrelite, aut semen Abrahe, et ego gloriari possum, quia huius sum generis.

Ministri Christi sunt, et ego. Notandum, quia si quis saltem de Christi ministerio glorietur non sapienter gloriatur.


Ut minus sapiens dico, plus ego, in laboribus plurimis, in carceribus abundantius, in plagis supra modum, etc.  Non dixit tantis predicaui, sed dimittens omnia preclara facinora, sua mala que tolerauit, enumerat, uel ut seriem passionum et glorie occasiones.

A Iudeis quinquies quadragenas una minus accepi. Quinque uicibus tricenas et nouenas, quasi transgressor legis accepit.

 Quod dicit: A Iudeis quinquies quadragenas una minus accepi, significat, se a Iudeis quinquies flagellatum, ita tamen, ut nunquam quadraginta, sed una minus feriretur. Preceptum namque erat legis , ut qui delinquentem uerberarent,  ita modum uindicte temperarent, ut plagarum modus quadrigenarium numerum minime transcenderet. Quod ita ab antiquis intellectum testatur etiam pictura eiusdem libri, quem reuerendissimus ac doctissimus uir Cuduinus, Orientalium Anglorum antistes, ueniens a Roma, secum Britanniam detulit. In quo uidelicet libro, omnes pene ipsius apostoli passiones siue labores, per loca opportuna, erant depicta, ubi hic locus ita depictus est, quasi denudatus iaceret Apostolus, laceratus flagris, lacrymisque perfusus, superastaret autem ei tortor, quadrifidum habens flagellum in manu, sed unam e fidibus in manu sua retentam, tres uero reliquas solum ad feriendum habens exsertas. Ubi pictoris sensus facillime patet, quod ideo ternis fidibus eum fecit uerberari, ut unde  quadragenarum plagarum numerum compleret; si enim quaternis fidibus percuteret, decies percutiens, quadragenas plagas faceret, si uero ternis ter decies feriens, unde quadraginta plagas impleret.

Ter uirgis cesus sum, semel lapidatus sum, etc. Potest fieri quod a gentibus ista pertulerit, sed hec in Actibus apostolorum non omnia reperiuntur, quia nec in Epistolis omnia continentur, que in eadem historia scripta inueniuntur.

Quod autem dicit: Semel lapidatus sum, sic habes in Actibus Apostolorum, superuenerunt quidam ab Antiochia, et Iconio Iudei, et persuasis turbis, lapidantesque Paulum, traxerunt extra ciuitatem, estimantes eum mortuum esse .

Quod autem dicit se esse uirgis cesum, habes ibi  in Actibus Apostolorum, quia cum essent in parte Macedonie, in ciuitate Colonia, pro puella quadam habente spiritum Pythonis, quam Paulus sanauit, concurrit plebs aduersus eos, et magistratus, et scissis tunicis eorum, iusserunt uirgis cedi . Et cum multas plagas ei imposuissent, miserunt eum ad carcerem, et alibi, iussit eum tribunus introduci in castra, et flagellis cedi, et torqueri, et loris adstringi. Pro his et similibus dicit: In carceribus abundantius, in plagis supra modum .

Ter naufragium feci, nocte et die in profundo maris fui, in itineribus sepe, periculis fluminum, periculis latronum, periculis ex genere, periculis ex gentibus. De genere et gente Iudeorum dicit, quando facta est concursio populi Iudeorum, et apprehendentes Paulum,  trahebant eum extra templum, uel quando princeps sacerdotum Ananias precepit astantibus sibi percutere os eius . Nam et gens eius Iudei querebant eum occidere.

Periculis in mari. Quando nauigantes periclitabantur et impegerunt nauem ad littus, que prora fixa manebat immobilis, puppis uero soluebatur a ui maris, et alii natando, alii uero in tabulis ferebantur ad littus .

Periculis in falsis fratribus. Illi uero de quibus alibi dicit, quia subintroierunt explorare libertatem nostram .

In labore et erumna, in uigiliis multis, in fame et siti, in ieiuniis multis, et reliqua. De quibus unum de Actibus apostolorum testimonium demus, et cum  multa ieiunatio fuisset, inquit, et lux inciperet fieri, rogabat Paulus omnes sumere cibum, dicens: Quarta decima hodie die exspectantes, ieiuni permanetis, nichil accipientes, propter quod rogo uos assumere cibum pro salute uestra, quia nullius uestri capillus de capite peribit, et cum hec dixisset, sumens panem, gratias egit Deo, et cum fregisset, cepit manducare .

Preter illa que extrinsecus sunt, instantia mea quotidiana, sollicitudo omnium Ecclesiarum. Ac si diceret, preter illa que iam usitata sunt, et ipsa consuetudine leuiora putantur, que sit illa sollicitudo in consequentibus ostendit, dicens: Quis infirmatur, et ego non infirmor .


 Deinde infert aliud facinus preclarum, et in hoc rursus plus passionis aliquid inuenimus, quoniam ipsius fati magnificum dicens: Concursus mei quotidiani, easque superueniret frequentes uidelicet conturbationes. Sollicitudo omnium Ecclesiarum. Non dixit, correctio, quia plus habet de passione quam de uirtute. Quis infirmatur, et non ego? Non dixit corrigo, sed infirmor. Quis scandalizatur, et ego non uror? id est, particeps sum meroris effectus. Si itaque passiones magnas habent mercedes, omnibus in passionibus peius et perniciosius est animi defectus atque tristitia.

Si gloriari oportet. Si uolunt gloriari, in his glorientur, in quibus ego, licet coactus; sed quia hec non  habent, ideo in carnalibus gloriantur.

Que infirmitatis mee sunt gloriabor. Hec que superius dixit, infirmitatis nomine designauit, quod humane infirmitati ista preualeant.

Deus, et pater Domini nostri Iesu Christi scit, qui est benedictus in secula, quod non mentior. Rem quasi difficilem dicturus, quod Iudei contra eum etiam gentium principes concitassent, ante Dei testimonium implorat, ne uere hoc iactantie putaretur, quod aduersus eum regna surrexerint, et nichil potueriat preualere. Ideo autem numerat hec, ut ostendat quid intersit, inter ueros et falsos apostolos.

Damasci prepositus gentis Arete regis custodiebat ciuitatem Damascenorum, ut me comprehenderet,  et per fenestram in sporta demissus sum per murum, et sic effugi manus eius. Prepositus gentis illius erat, cui regnabat Areta. Nunquid iam dicemus Paulum mortem timuisse, quam se pro Iesu amore testatur appetere, sed cum in eodem loco minorem sibi fructum adesse conspiceret, et grauem laborem, ad laborem se alibi cum fructu seruauit, fortis etenim preliator Dei teneri intra claustrum noluit, certaminis campum quesiuit.

Et si gloriari oportet, non expedit quidem. Nec mihi quidem expedit secundum humilitatem, sed ut aliqua de me proferam, supradicta necessitate compellor.

ueniam autem ad uisiones et reuelationes Domini. Ac si diceret, infirmitates mee sunt, uisiones autem  non sunt mee, sed Domini.

Scio hominem in Christo, ante annos quatuordecim, siue in corpore, nescio, Deus scit, raptum huiusmodi usque ad tertium celum. Siue de se dicat, et causa humilitatis, quasi de alio loquatur, siue de alio, utrumque stare potest.

Sauctus Ambrosius in libro Exameron sic dicit: Utrum unum sit celum an plures, contentio est. Dum alii maltos esse asserant, alii autem preter unum, alios esse negent, sed in Ecclesiasticis libris, celi celorum leguntur, et Apostolus usque ad tertium celum fuisse se intelligit raptum, sed de numero eorum nichil sibi presumat humana temeritas, fecit autem eos Deus non informes uel  confusos, sed ratione quadam ordine suo distinctos.

Ante annos quatuordecim. Intuere quanta necessitas ei incumbat loquendi, ut quod quatuordecim annos celauerat, postmodum prodere cogeretur. Quod iterum repetit: Et scio eiusmodi hominem, siue extra corpus, nescio, Deus scit, quoniam raptus est in paradisum, ostendit alteram fuisse uisionem, que etiam euidenter apparuit, et cum corpore se crederet fuisse translatum.

Et audiuit arcana uerba, que non licet homini loqui. Arcana, id est abscondita, que nulli fas est dicere, siue que impossibile est, humanam enarrare naturam.

Pro eiusmodi gloriabor, pro me autem nichil gloriabor,  nisi in infirmitatibus meis. Siue pro eiusmodi uisione, pro me autem nichil, siue pro mea uirtute, quia non est mea, sed Domini reuelatio, et ideo non mihi, sed Deo gloriam dabo, in infirmitatibus meis, id est, in tribulationibus quas pro Christo sustineo, et ideo labor, qui afflictionibus plenus est, habere potest consolationem, habere non potest uanitatem.

Nam et si uoluero gloriari, non ero insipiens. Insipiens reperitur, qui remota cordis humilitate, uel de falsa, uel etiam de uera sibi laude blanditur.

ueritatem enim dicam, parcam autem, ne quis me existimet supra id quod uidet me. Sunt et occulta, que possim in ueritate proferre, sed parco, id est,  non facio, sufficiunt manifesta, etiam si celentur abscondita. De his me tantum estimet unusquisque que uidet in me, aut audiuit ex me.

Et ne magnitudo reuelationum extollat me, datus est mihi stimulus carnis mee, angelus Satane. Celo quidem reuelationes, sed ne me uel in secreto cordis extollant, necessarie sunt mihi contritiones, que me hominem esse commemorent.

Ut me colaphizaret. Colaphizabat eum Satanas, tribulationes et pericula suscitando, aut incommoda corporis inferendo. Quidam enim dicunt eum dolore capitis laborasse.

Propter quod ter Dominum rogaui, ut discederet a me, et dixit mihi: Sufficit tibi gratia mea. Aduertimus etiam sanctos interdum contrarium aliquid postulasse.  Simul discimus, quia importuna petitio, uel responsum mereatur, si non sortitur effectum, et Domini dispensatio hoc ipsum, quod aliquando non prestat, intelligitur prestitisse. Sufficit tibi gratia mea, id est, si quam habes, siue quam quotidiana largitate tibi suggero ac subministro.

Nam uirtus in infirmitate perficitur. Sicut in sancto Iob, uel Eleazaro. In sustinenda infirmitate corporea, uirtus animi demonstratur, que tentatum probat, et commendat probatum.

Libenter gloriabor in infirmitatibus meis. Libenter utique postquam prodesse, cognouit quod nocere credebat.

Ut inhabitet in me uirtus Christi. Quando de afflictionibus  sanctorum laborum crescit cordis humilitas, et spes future retributionis confortat animum, et animam Christi uirtus inhabitat.



EuANGELIUM LUCAE, CAP. uIII.

»Cum turba plurima conueniret, et de ciuitatibus properarent ad Iesum, dixit per similitudinem: Exiit qui seminat seminare semen suum. Et dum seminat, aliud cecidit secus uiam, et conculcatum est, et uolucres celi comederunt illud. Et aliud cecidit supra petram, et natum aruit, quia non habebat humorem. Et aliud cecidit inter spinas, et simul exorte spine suffocauerunt illud. Et aliud cecidit in terram bonam, et ortum, fecit fructum centuplum. Hec dicens clamabat: Qui habet aures audiendi audiat. Interrogabant autem  eum discipuli eius, que esset hec parabola? Quibus ipse dixit: uobis datum est nosse mysterium regni Dei, ceteris autem in parabolis, ut uidentes non uideant, et audientes non intelligant. Est autem hec parabola: Semen est uerbum Dei. Qui autem secus uiam, hi sunt qui audiunt, deinde uenit diabolus, et tollit uerbum de corde eorum, ne credentes salui fiant. Nam qui supra petram, qui cum audierint, cum gaudio suscipiunt uerbum, et hi radices non habent, quia ad tempus credunt, et in tempore tentationis recedunt. Quod autem in spinis cecidit, hi sunt qui audierunt, et a sollicitudinibus et diuitiis et uoluptatibus uite euntes suffocantur, et non referunt fructum. Quod autem in bonam terram,  hi sunt qui in corde bono et optimo audientes uerbum retinent, et fructum afferunt in patientia.«

Cum turba plurima conueniret, et de ciuitatibus properarent ad eum, dixit similitudinem: Exiit qui seminat seminare semen suum. Et dum seminat, aliud cecidit secus uiam, et conculcatum est, et uolucres celi comederunt illud. Hanc parabolam Dominus ideo per seipsum exponere dignatus est, ut figurate se loqui innotesceret, rerumque significationes in his etiam, que per semetipsum noluit explanare, doceret esse querendas. Sed quia semen, quod uerbum Dei sit, terramque uariam, quod diuersum cor auditorum significet, ipse Dominus aperuit. Saluatorem, quem nobis querendum reliquit, nullum melius  quam Filium Dei intelligere possumus, qui exiit seminare semen suum, quia de sinu patris quo creature non erat accessus, egrediens, ad hoc uenit in mundum, ut testimonium perhiberet ueritati. Unde bene iuxta Euangelistas alios, hanc parabolam dicturus, de domo exiisse, mare adiisse, nauem conscendisse perhibetur, ipsum nimirum situ corporis, quod processu sermonis insinuans. Que Dominus exposuit, pia fide suscipienda sunt, que autem tacite nostre intelligentie dereliquit, perstringenda sunt breuiter. Semen quod secus uiam cecidit, duplici lesura disperiit, et a uiantibus scilicet conculcatum et a uolucribus raptum. uia est ergo cor sedulo malarum cogitationum transitu attritum atque  arefactum, ne uerbi semen exciperet ac germinare sufficiat. Atque ideo quidquid boni seminis uicina talis uie contingit, pessime cogitationis meatu conculcatum a demonibus eripitur, qui uolucres celi, siue quia celestis spiritalisque sunt nature, seu quia per era uolitant, appellantur.

Et aliud cecidit supra petram et natum aruit, quia non habebat humorem. Petram dicit durum et indomitum cor, ac nullo uere fidei uomere penetratum, hoc est, humor ad radicem seminis, quod iuxta aliam parabolam oleum ad lampades uirginum nutriendas, id est, amor et perseuerantia uirtutis.

Et aliud cecidit in terram bonam, et ortum, fecit fructum centuplum. Fructum centuplum dicit fructum perfectum, nam denarius numerus pro perfectione  semper accipitur, quia in decem preceptis legis custodia continetur. Actiua enim et contemplatiua uita simul in decalogi mandatis coniuncta est, quia in eo et amor Dei, et amor seruari proximi iubetur. Amor quippe Dei ad contemplatiuam uitam, amor uero proximi pertinet ad actiuam. Denarius enim numerus per semetipsum multiplicatus, in centenarium surgit. Unde recte per centenarium magna perfectio designatur, sicut de illo qui sua pro Domino terrena reliquit, dicitur: Centuplum accipiet et uitam eternam possidebit . Quia quisquis pro Dei nomine temporalia atque terrena contemnit, et hic perfectionem mentis recipit, ut iam ea non appetat que contemnit, et in sequenti seculo ad eternam uite gloriam peruenit. Terra ergo bona  fructu centuplo fecundatur, quando cor docile uirtutum spiritalium perfectione donatur.

Hec dicens, clamabat: Qui habet aures audiendi audiat. Quoties hec admonitiuncula uel in Euangelio uel in Apocalypsi Ioannis interponitur, mysticum esse quod dicitur, querendumque a nobis intentius ostenditur.

Interrogabant autem eum discipuli eius, que esset hec parabola. Nemo putet finita mox parabola discipulos hec interrogasse Saluatorem, sed ut Marcus ait: Cum esset singularis, interrogauerunt eum, hi qui cum eo erant duodecim, parabolam, et dicebat eis: uobis datum est; nosse mysterium regni Dei, et cetera .


Ceteris autem in parabolis, ut uidentes non uideant, et audientes non intelligant. Marcus ita dicit: Illis autem qui foris sunt in parabolis omnia fiunt. Ideoque et nos cum discipulis Christi intremus in sanctuarium Dei, ut intelligamus in nouissima mysteriorum regni Dei. Nam qui appropinquant pedibus eius, accipient de doctrina illius, dicentes cum Psalmista: Reuela oculos nostros, et considerabimus mirabilia de lege tua. Recte quippe in parabolis audiunt, et in enigmate, qui clausis sensibus cordis, neque intrare neque curant cognoscere ueritatem, obliti dominice preceptionis: Qui habet aures audiendi audiat.

Qui autem secus uiam, hi sunt, qui audiunt, deinde uenit diabolus et tollit uerbum de corde eorum,  ne credentes salui fiant. De hoc semine Marcus ita scribit: Hi autem sunt qui circa uiam, ubi seminatur uerbum, et cum audierint confestim Satanas aufert . Mattheus ita ait: Omnis qui audit uerbum regni, et non intelligit, uenit malus, et rapit , ex quo manifeste docetur eos circa uiam seminatos, qui uerbum, quod audiunt, nulla fide, nullo intellectu, nulla saltem tentante utilitatis occasione percipere dignantur. Porro super petrosa et in spinis, ut Dominus exponit, seminantur, hi qui auditum quidem uerbi et utilitatem probant, et desiderium gustant, sed ne ad id quod probant perueniant, huius uite eos uel aduersa terrendo, uel prospera blandiendo retardant, contraque utraque damna semen quod acceperat tutari curabat, qui ait:  Per arma iustitie a dextris et a sinistris, per gloriam et ignobilitatem, per infamiam, et bonam famam, ut seductores et ueraces . His ergo tribus terre generibus scito omnes qui uerbum auditum non faciunt, esse designatos, a quibus omnibus, qui semen acceptum seruat terra bona est. Excipiuntur sane Iudei et Gentiles, qui nec audire quidem merentur.

Quod autem in spinis cecidit, hi sunt qui audierunt et a sollicitudinibus, et diuitiis et uoluptatibus uite euntes suffocantur et non referunt fructum. Mirum quomodo Dominus spinas diuitias interpretatus sit, cum ille pungant, iste delectant.

 Et tamen spine sunt, quia cogitationum suarum punctionibus mentem lacerant, et cum  usque ad peccatum pertrahunt, quasi inflicto uulnere cruentant, quas bene in hoc loco, alio Euangelista testante, nequaquam Dominus diuitias, sed fallaces diuitias appellat. Fallaces enim sunt, que nobiscum diu permanere non possunt: fallaces sunt, que mentis nostre inopiam non expellunt. Sole autem diuitie uere sunt, que nos diuites uirtutibus faciunt. Notandum uero est, quod exponens Dominus dicit: Quia sollicitudines et uoluptates et diuitie suffocant. Suffocant enim. quia importunis cogitationibus suis guttur mentis strangulant, et dum bonum desiderium intrare ad cor non sinunt, quasi aditum flatus uitalis necant. Notandum etiam quod duo sunt, que diuitiis iungit, sollicitudines uidelicet et uoluptates, quia profecto et per curam mentem opprimunt, et per  affluentiam resoluunt. Res enim contrarie possessores suos, et afflictos et lubricos faciunt. Sed quia uoluptas conuenire cum afflictione non potest, alio quidem tempore per custodie sue sollicitudinem affligunt, atque alio per abundantiam ad uoluptates emolliunt.

Quod autem in bonam terram, hi sunt qui, in corde bono et optimo audientes uerbum, retinent, et fructum afferunt in patientia. Bona terra, ut prediximus, omnibus tribus terre, nequaquam uarietatibus contraria facit, et libenter uidelicet semen uerbi suscipiendo, et quod suscipit inter aduersa et prospera patienter ad fructus usque tempora seruando, aliter bona terra fructum per patientiam reddit, quia  scilicet, nulla sunt bona que agimus, si non equanimiter etiam proximorum mala toleremus. Quanto enim quisque altius profecerit, tanto in hoc mundo inuenit, quod durius portet, quia dum a presenti seculo mentis nostre dilectio deficit, eiusdem seculi aduersitas crescit, hinc est enim, quod plerosque cernimus, et bona agere, et tamen sub graui tribulationum fasce desudare. Sed iuxta uocem Domini, fructum per patientiam reddunt, quia cum humiliter flagella suscipiunt, post flagella ad requiem sublimiter suscipiuntur. Quod uero secundum Mattheum dicitur, et fructum affert, et facit aliud quidem centum, aliud autem sexaginta, porro aliud triginta, triginta referunt ad nuptias. Nam et ipsa digitorum coniunctio, et quasi molle osculo se complectens et  federans maritum pingit et coniugem; sexaginta ad uiduas, eo quod in angustia et tribulatione sint posite. Unde et in superiori digito deprimuntur, quantoque maior est difficultas, ex parte quondam uoluntatis illecebris abstinere, tanto maius et premium. Porro centesimum numerum queso diligenter, lector, attende. A sinistra transferuntur in dextram, et iisdem quidem digitis, sed non eadem manu, quibus in leua manu nupte significantur, et uidue circulum faciens, exprimit uirginitatis coronam. Aliter, fructum tricesimum uerbum profert, quod fidem sancte trinitatis edificat. Sexagesimum, quod operis perfectionem docet, quia sex dies sunt in quibus oportet operari. Centesimum, quod ad dexteram regni uitam predicat eternam.



CONCORDIA.

uerbum ueritatis Corinthii ab apostolis acceperant, sed hoc falsariis consentiendo perdiderant, quos Apostolus increpans ait: Miror cum sapientes sitis, cur libenter insipientibus consentitis. Quibus euangelica bene concordat sententia, ubi ait: uenit diabolus et tollit uerbum de corde eorum .



IN QUINQUAGESIMA.



EPISTOLA BEATI PAULI APOSTOLI AD CORINTHIOS, CAPITE XIII.

»Si linguis hominum loquar et angelorum, caritatem autem non habeam, factus sum uelut es sonans, aut cymbalum tinniens. Et si habuero prophetiam, et nouerim omnia mysteria, et omnem scientiam, et si habuero omnem fidem, ita  ut montes transferam, caritatem autem non habuero, nichil sum. Et si distribuero in cibos pauperum omnes facultates meas, et si tradidero corpus meum, ita ut ardeam, caritatem autem non habuero, nichil mihi prodest. Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia credit, omnia sperat, omnia sustinet, caritas nunquam excidet. Siue prophetie euacuabuntur, siue lingue cessabunt, siue scientia destruetur. Ex parte enim cognoscimus. et ex parte prophetamus.  Cum autem uenerit quod perfectum est, euacuabitur, quod ex parte est. Cum essem paruulus, loquebar ut paruulus, sapiebam ut paruulus, cogitabam ut paruulus. Quando autem factus sum uir, euacuaui que erant paruuli. uidemus nunc per speculum in enigmate, tunc autem facie ad faciem. Nunc cognosco ex parte, tunc autem cognoscam, sicut et cognitus sum. Nunc autem manent, fides, spes, caritas, tria hec, maior autem his est caritas.«

Si linguis hominum loquar et angelorum. In his locis hoc studet Apostolus, ut quia nonnulli magno desiderio requirebant dona linguarum, illis benignitatem preferat caritatis, qua in proximi caritate proficerent, quia signa propter infideles dantur,  caritas uero angelos imitatur.

Factus sum uelut es sonans. Id est, quod non pertinet ad aliquid anime commodum, sed solum reddit sine utilitate tinnitum.

Et si habuero prophetiam, et nouerim mysteria omnia et omnem scientiam. Prophetia que futura pronuntiat, scientia mysteriorum, que occulta aperit scripturarum, hec magna per se sunt, sed caritati comparata, ita et meritis post ponuntur, ut sine ea diu nequeant possideri, ita ergo sine caritate parum utilia inueniuntur. Charitas uero intra se etiam ista complectitur, non mirum est, si carismatum partibus preferatur, que uirtutum perfectio et legis est plenitudo, sicut legimus: Plenitudo legis est dilectio, et iterum: Dilectio  proximi malum non operatur, sine hac quelibet fides habere perseuerantiam non potest, et quia finem bonorum in se non habet, in fine deficiet.

Et si habuero omnem fidem, ita ut montes transferam, caritatem non habuero, nichil sum. Hic intelligitur magna fides esse, que in Euangelio grano sinapis comparatur, quod non propter modicitatem, sed propter integritatem, uel uigorem appositum est. Notandum quod inter cetera etiam omnis fides, que montes transferat, sine caritate non prosit.

Et si distribuero in cibos pauperum omnes facultates meas, et si tradidero corpus meum, ita ut ardeam, caritatem autem non habuero, nichil mihi prodest. Distributio facultatum, et contemptio facultatum,  et contemptus presentium etiam penes gentilium Philosophos inuenitur, et nonnulli paganorum corpus ignibus propter humanam gloriam tradiderunt. Si ergo ira contra proximum uel malitia in corde teneatur, martyrii gloria adiri potest, consummari non potest. Sicut in Euangelio legimus: Multi dicent mihi in illa die, Domine, Domine. Nonne in nomine tuo prophetauimus, et in tuo nomine uirtutes multas fecimus, et tunc dicam illis: Discedite a me, omnes qui operamini iniquitatem . Isti ergo labores suos, uel dilectione neglecta, uel uanitate suscepta, uel subsequente operum iniquitate, perdiderant.

Charitas patiens est. Modo singillatim describit ipsa  membra, et species caritatis. Sicut qui diligunt filios, omnes eorum patienter portant iniurias, ita qui uel proximum uel Deum diligit, nullius superatur iniuriis.

Charitas non emulatur. Aemulatio et imitatio et inuidentia intelligitur. Imitatio ubi ait: Aemulamini carismata meliora. Hic autem pro inuidentia dicit: Charitas non emulatur, id est, nulli inuidet. Nemo enim illi, quem uere diligit, inuidit, cuiuscunque eum glorie uideat uel honoris, sed omnem eius felicitatem, quasi suam libenter amplectitur.

Non agit perperam. Perperam dicuntur non recta, sed peruersa, quod caritas non agit, quia omnia secundum ordinem facit, et omne uitium foras penitus excludit.


Non inflatur. Id est in superbiam, que mater est uitiorum, non extollitur, quia plenitudinem studet possidere uirtutum.

 Modus iste locutionis considerandus est diligenter. Non enim per se ipsa caritas, aut non emulari poterit, aut non inflari, sed omnis homo, qui eiusdem fit particeps caritatis, non inflatur neque emulatur, reuera, ut ipsius caritatis dono ditatus. Eo modo locutionis alibi utitur Apostolus dicens: Eum, qui non nouerat peccatum, pro nobis peccatum fecit, ut nos efficeremur iustitia Dei in ipso, dum non iustitia credentes efficiamur, sed participes iustitie, hoc et, iusti per fidem inueniamur in Christo. Peccatum uero dicit, sacrificium pro peccato, ut Isaias ait: Peccata populi mei comedent,  id est, oblata in sacrificium pro peccato.

Non est ambitiosa. Ambitiosus dicitur superbus, eo quod honores ambiat, quod caritas non est, quia maior aliis esse non ambit, que summum gradum in humilitate constituit.

Non querit que sua sunt. Id est, non cogitat tantum, quod sibi utile est, sed quod aliis utiliter seruiendo ministret.

Non irritatur. Id est, alienis iniuriis prouocata, quia ab eo quem diligit prouocari non potest, nec ad aliquam passionem moueri

Non cogitat malum. Non solum non facit, sed ne cogitat quidem. Magna uirtus est caritas, que malum etiam a sensu cogitationis excludit.

Non gaudet super iniquitatem. Id est, contristatur  si aliquem uel fecisse iniquitatem uel pertulisse conspexerit.

Congaudet autem ueritati. Id est, uel de bonis operibus, uel de fide et ueritate congaudet cuius bonum uidet a proximo possideri.

Omnia suffert, etc. Leuem enim ducit proximi sui culpam dum aut emendationem eius exspectat aut mercedem sibi de longanimitate promittit.

Charitas nunquam excidit. Non excidit dicit, id est, elapsa non est, uel non excessit, ipsa enim sola permanet in futurum, uel certe, quia uera est, non mutabitur uel finitur.

Siue prophetie euacuabuntur, et rel. Ista que ad homines pertinent consummabuntur, illa que ad  affectum proximi et ad caritatem Dei proficit, permanehit.

Ex parte enim cognoscimus et ex parte prophetamus. Nunc non omnia scimus, nec omnia prophetamus, et sic ista destruuntur, ut proficiant, per ista enim ad illa ueniemus, ac sic euacuabuntur, dum umbram ueritas et spem res ipsa submouerit.

Cum autem uenerit quod perfectum est, euacuabitur quod ex parte est. Ex parte est, quod in speculo et in enigmate aflectu desiderantis inquiritur. Perfectum est, quando id quod in exspectatione promittitur, sanctis in possessione donatur.

 Quod certe uetus a noua lege perpessa est, nec tamen continuo aduersus noue legis loquitur dignitatem, cum tamen nobis celorum  regno potientibus, illam quoque cessaturam esse dicamus, sed quamuis maiora succedant, hanc tamen nichilominus confitemur, ubi quia ampliora sunt premia et eminentior sancti spiritus gratia, consequenter requirentur etiam maiora cortamina.

Cum essem paruulus, loquebar ut paruulus.  Exemplo carnalis incrementi, spiritalis uult monstrare profectum.

 Sic ergo hominum mirabilium in hac uita prophetia ita comparanda est illi uite, quasi paruuli ad iuuenem. uidit tamen Eliseus accipientem munera seruum suum, ubi ipse non erat. Ita cum uenerit quod perfectum est, nec iam corpus corruptibile aggrauauerit animam, nichil  impedient, illis sanctis ad ea que uidenda sunt, oculi corporei.

Quando factus sum uir, euacuaui ea que erant paruuli.  Ostendit quomodo euacuantur illa que superius memorauit, quasi paruuli qui non possimus serenissima cordis acie perfecte lumen perspicere ueritatis.

uidemus nunc per speculum. Id est, in figura et per speculum fidei et per intellectum legis quasi, imaginem rerum uidemus.

In enigmate.  Aenigma est obscura parabola, que difficile intelligitur, sicut nomine speculi imaginem uoluit intelligi, ita nomine enigmatis, quamuis similitudinem, tamen obscuram, et ad perspiciendum difficilem uoluit intelligi. Nomen  quippe non sonaret enigmatis, si esset facilitas uisionis.

Tunc autem facie ad faciem. Id est, cum ante oculos presentata fuerint que sperantur.

Tunc autem cognoscam sicut cognitus sum. Sicut me perfecte nouit Deus, ita tunc ego, que sunt Dei, mentis capacitate cognoscam.

Nunc autem manent, spes, fides, caritas, tria hec. Fides in spem proficit. Spes uero ad caritatem. In presenti uero tria sunt, in futuro, sola caritas sanctorum et angelorum et Dei, quidquid fides et spes promiserat, consummabit. Maius ergo est, quod semper erit, quam quod aliquando cessauit.



EuANGELIUM LUCAE, CAP. XuIII.

»Assumpsit iehsu duodecim discipulos suos, et ait illis: Ecce ascendimus Hierosolymam, et consummabuntur omnia que scripta sunt per prophetas de filio hominis: tradetur enim gentibus et illudetur, et flagellabitur, et conspuetur. Et postquam flagellauerint, occident eum, et tertia die resurget. Et ipsi nichil horum intellexerunt, et erat uerbum istud absconditum ab eis, et non intellexerunt que dicebantur. Factum est autem cum appropinquaret Iericho, cecus quidam sedebat secus uiam mendicans. Et cum audiret turbam pretereuntem, interrogabat quid hoc esset. Dixerunt autem ei, quod iehsu Nazarenus transiret. Et clamauit dicens: Iesu fili Dauid, miserere mei.  Et qui preibant, increpabant eum ut taceret. Ipse uero multo magis clamabat: Fili Dauid, miserere mei. Stans autem iehsu, iussit illum adduci ad se. Et cum appropinquasset interrogauit eum, dicens; Quid tibi uis faciam? At ille dixit: Domine, ut uideam. Et iehsu dixit illi: Respice, fides tua te saluum fecit. Et confestim uidit, et sequebatur illum, magnificans Deum. Et omnis plebs, ut uidit, dedit laudem Deo.«

Assumpsit autem iehsu duodecim et ait illis: Ecce ascendimus Hierosolymam, et consummabuntur omnia que scripta sunt per prophetas de filio hominis. Tradetur enim gentibus, et illudetur et flagellabitur, et conspuetur, et postquam flagellauerint occident eum, et die tertia resurget.


 Preuidens Saluator ex passione sua discipulorum animos perturbandos, eis longe ante, et eiusdem passionis penam, et resurrectionis sue gloriam predicit, ut cum morientem, sicut predictum esse cernerent, etiam resurrecturum non dubitarent.

 Preuidens etiam quosdam hereticos in Ecclesia futuros, qui Christum dicerent, legi prophetisque docuisse contraria, aliumque ueteris Testamenti atque alium Noui Deum esse credendum, ostendit prophetarum presagia non alio magis quam ad sue dispensationis, quam pro nobis temporarie suscepit, intendisse mysterium, adeo ut consummatio sit prophetie sue passionis, et posterioris glorie celebrata perfectio. Nec non et paganorum  dementiam, que eius crucem derident, apertissime confutat, quando proxime sue passionis et tempus, quasi futurorum prescius ostendit, et locum quasi mortis intrepidus adiit.

Et ipsi nichil horum intellexerunt, et erat uerbum istud absconditum ab eis, et non intelligebant que dicebantur. Legimus in Euangelio secundum Ioannem, dicente Domino: Si exaltatus fuero a terra, omnia traham ad me ipsum, respondisse turbam atque dixisse: Nos audiuimus ex lege quia Christus manet in eternum, et quomodo tu dicis: Oportet exaltari filium hominis ? Quid est ergo quod discipuli toties sibi replicatum Dominice passionis arcanum intelligere nequeunt, et Iudei ad  unum uerbum, et tam obscure positum, ut hoc expositione dignum euangelista ducat, hoc autem dicebat, inquit, significans qua morte esset moriturus, mox quia crucis exaltatio significetur intelligunt? nisi quia discipuli, cuius uitam maxime uidere desiderabant, eius mortem audire non poterant, quem non solum hominem innocentem, sed et Deum uerum sciebant, hunc nullatenus mori uel posse putabant, et quia per parabolas eum sepe loquentem audire consueuerant, quoties aliquid de sua passione dicebat, hoc non ita, ut sonabat intelligendum, sed amore dictante, ad aliud quid allegorice referendum esse credebant. Iudei uero, quia in eius necem conspirauerant, quidquid de sua passione uel cruce loquebatur, intelligebant. Hoc enim loquebatur,  quod ipsi summopere, et fieri optabant, et perficere satagebant, sicque miro et inusitato modo idem subeunde crucis sacramentum, quod fidelibus amor abscondit, infidelibus inuidia pandit.

Factum est autem, cum appropinquaret Iericho, cecus quidam sedebat secus uiam mendicans, et cum audiret turbam pretereuntem, etc.  Cecus iste per allegoriam genus humanum significat, quod in parente primo a paradisi gaudiis expulsum, claritatem superne lucis ignorans, damnationis sue tenebras patitur, sed cum Iericho appropinquare iehsu dicitur, cecus illuminatur. Iericho quippe interpretatur Luna. Luna autem in sacro eloquio pro defectu ponitur carnis,  quia dum menstruis momentis decrescit, defectum nostre mortalitatis designat. Dum igitur conditor noster appropinquat Iericho, cecus ad lumen redit, quia dum diuinitas defectum nostre carnis suscepit, humanum genus lumen quod amiserat recepit, qui uidelicet cecus recte et iuxta uiam sedere, et mendicans esse describitur. Ipsa enim ueritas dixit: Ego sum uia. Ergo, qui eterne lucis claritatem nescit, cecus est. Sed si iam in Redemptorem credit, iuxta uiam sedet, si autem iam credit, sed ut eternam lucem recipiat, rogare dissimulat, atque a precibus cessat, cecus quidem iuxta uiam sedet, sed minime mendicat. Si uere credit, et exorat, et iuxta uiam, sedet cecus, et mendicat.

Et clamauit dicens: Iesu, fili Dauid, miserere mei.  Et qui preibant, increpabant eum, ut taceret, ipse uero multo magis clamabat, fili Dauid, miserere mei. Quid isti designant, qui Iesum uenientem precedunt? nisi desideriorum carnalium turbas, tum ulcusque uitiorum, qui priusquam iehsu ad cor nostrum ueniat, tentationibus suis, cogitationem nostram dissipant, et uoces cordis in oratione perturbant. Sepe namque dum conuerti ad Deum post perpetrata uitia uolumus, dum contra hec eadem exorare uitia, que perpetrauimus, conamur, occurrunt cordi fantasmata peccatorum que fecimus, mentis nostre aciem reuerberant, confundunt animum et uocem nostre deprecationis premunt, sed que turbe increpant ut taceat, magis ac magis clamat. Quia, quanto  grauiori tumultu cogitationum carnalium premimur, tanto orationi insistere ardentius debemus.

Stans autem iehsu, iussit illum adduci ad se. Ecce stat qui ante transibat, quia cum adhuc turbas phantasmatum in oratione patimur, Iesum aliquatenus transeuntem sentimas. Cum uero orationi uehementer insistimus, stat iehsu, et lucem restituit, quia Deus in corde figitur, et lux amissa reparatur.

Et cum appropinquasset, interrogauit illum dicens: Quid tibi uis faciam? At ille dixit: Domine, ut uideam. Nunquid qui lumen reddere poterat, quid uellet cecus ignorabat? sed peti uult hoc, quod et nos petere et se concedere prenoscit. Importune namque ad orationem nos admonet et tamen dicit: Scit namque pater uester quid opus sit uobis antequam petatis eum. Ad hoc ergo  requirit, ut petatur. Ad hoc requirit ut nos ad orationem excitet, unde et cecus protinus adiungit: Domine, ut uideam. Ecce cecus a Domino non aurum, sed lucem querit, paruipendit extra lucem aliquid querere, quia et si habere cecus quodlibet potest, sine luce non potest uidere quod habet. Imitemur ergo eum quem et corpore audiuimus et mente saluatum, non falsas diuitias, non terrena dona, non fugitiuos honores a Domino, sed lucem queramus. Nec lucem que loco concluditur, que tempore finitur, que noctium interruptione uariatur, que a nobis communiter cum pecoribus cernitur, sed lucem queramus, quam uidere cum solis angelis possumus, quia nec initium inchoat, nec finis angustat. Ad quam profecto lucem uia fides est. Unde recte et illuminando ceco protinus respondetur:  Respice, fides tua te saluum fecit. Si ergo, fratres karissimi, cecitatem iam nostre peregrinationis agnoscimus, si credendo in redemptoris nostri mysterio, iuxta uiam sedemus, si exorando quotidie ab auctore nostro lucem petimus, si eamdem lucem, iam per intellectum uidendo, illuminati post cecitatem sumus, Iesum quem mente cernimus, opere sequamur, et eius uestigia imitando teneamus. Iesum enim sequitur, qui imitatur. Hic namque dicit: Sequere me, et dimitte mortuos sepelire mortuos suos. Sequere enim dicitur, imitare. Hic rursus admonet, dicens: Si quis mihi ministrat me sequatur . Si ergo retributionis gaudium in peruentione querimus, penitentie amaritudinem in uia teneamus. Sicque fit, ut non solum nostra in Deum uita proficiat, sed hec ipsa nostra conuersatio  ad laudem Dei et alios accendat. Unde illic subditur: et omnis plebs, ut uidit, dedit laudem Deo.



CONCORDIA.

In hoc istarum duarum fit concordia lectionum, quia ambe de illuminatione faciunt mentionem, una de carnis oculis ceci, alia uero de spiritalibus oculis mentis, dicens: Nunc uidemus per speculum in enigmate, tunc autem facie ad faciem.



IN INITIO QUADRAGESIMAE.



EPISTOLA BEATI PAULI APOSTOLI AD CORINTH. II, CAP. uI.

»Hortamur uos ne in uacuum gratiam Dei recipiatis. Ait enim: Tempore accepto exaudiui te, et  in die salutis adiuui te. Ecce nunc tempus acceptabile, ecce nunc dies salutis. Nemini dantes ullam offensionem, ut non uituperetur ministerium nostrum. Sed in omnibus exhibeamus nosmetipsos sicut Dei ministros. In multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate. in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei. Per arma iustitie a dextris et a sinistris. Per gloriam et ignobilitatem. Per infamiam et bonam famam, ut seductores et ueraces. Sicut qui ignoti et cogniti, quasi morientes, et ecce uiuimus. Ut castigati et non mortificati. Quasi tristes, semper autem  gaudentes, sicut egentes, multos autem locupletantes. Tanquam nichil habentes, et omnia possidentes.«

Hortamur uos ne in uacuum gratiam Dei recipiatis.  In uacuum Dei gratiam recipit, qui uocatus in Christo, uetera adhuc legis instituta sectatur.

Ait enim, tempore accepto exaudiui te, et in die salutis adiuui te. Tempus acceptum, et dies salutis in hac uita est, sicut ait Saluator: Ambulate dum lucem habetis, ne tenebre uos comprehendant, quia in illo seculo nulla emendatio esse potest, sicut legimus: Quoniam non est in morte qui memor sit tui .

 Modo solum possumus inuenire salutem, quia iuxta Prophete testimonium: in inferno  nemo confitebitur.

Ecce nunc tempus acceptabile, ecce nunc dies salutis.  Sicut alibi: Ergo dum tempus habemus operemur quod bonum est. Dies autem dicitur hec uita, quia apta est ad operandum, et concluditur in nocte iudicii, que est tenebre in qua nemo poterit operari. Hec uita et estas dicitur, in cuius comparatione, formice ad presens laborare dicuntur, et hiemem sperare uenturam.

Nemini dantes ullam offensionem.  Nemo nostro offendatur exemplo, ne non tam nostrum uitium putetur esse quam legis.

 Id est, ne forte infideles per nostram negligentiam destruamus, et in quo displicuerimus, religionis magis ac legis nostre uitium esse diiudicent,  et hi qui emuli sunt per hominis delictum, regule nostre, sanctum uituperent institutum.

Ut non uituperetur ministerium nostrum. Id est, non displiceat in aliquantis, et paucorum culpam etiam boni incurrere uideantur offensam.

Sed in omnibus exhibeamus nosmetipsos. Qui ad uirtutem prouocat appetitum uirtutis, ipse nobis misericorditer ministrat, quam si concupiscimus ab ipso, qui eam excoli precipit adiuuamur.

Sicut Dei ministros. Dei ministri Deo debent in omnibus ministrare, et opere cognosci ueri Dei esse cultores, et sicut ille a malis patitur blasphemari, et in presenti uita, etiam ingratis sua non denegat beneficia,  ita nos non uincamur malis, sed uincamus in bono malos.

In multa patientia.  Non in parua nec in modica, sed in multa.

In tribulationibus. Omnis lesio tribulatio dicitur.

In necessitatibus. Id est, omne quod necesse est sic feramus, ut necesse est.

In angustiis. Angustia est omnis egentia.

In plagis, in carceribus. Hoc nos hortatur pati, si necesse fuerit pro Christo, quod et ille passus est, quando concurrit plebs, et magistratus aduersus eum, et multis uirgarum plagis impositis miserunt in carcerem.

In seditionibus, in laboribus, in uigiliis. Non modica, hoc loco patientie membra describit, in exercitiis  enim laborum non minus mentis uigilie debent esse, quam corporis.

In ieiuniis.  Necessaria anime nostre sunt ieiunia, sicut uulneribus medicina. Medelam enim conferunt uite perpetue, ita tamen, ut duarum rerum testimonio commendentur, id est, oratione et misericordia.

In castitate, in scientia.  Sicut enim necessaria nobis est castitas corporis, ita et mentis Illa enim est uera castitas, que nec mente polluitur, nec opere, que etiam nobis scientiam prestat pro merito puritatis. Et notandum quod scientia species uirtutis sit, si ex ea quisque erudiatur, non infletur.

In longanimitate. Id est, in sustinentia longa, longanimitas autem dicitur, in sustinendis aduersitatibus  animi fortitudo.

In suauitate. Suauitas autem est, si nulli ex uerbis nostris amaritudinem generemus, et illud eiusdem Apostoli compleamus: Omnis amaritudo, et clamor, et blasphemia tollatur a uobis cum omni malitia; et dicamus illud Sapientie testimonium: Fauces eius dulcedines, et totius desiderii.

In Spiritu sancto. Id est ut, hec habentes, dignos nos habitatione eius cordis sinceritate faciamus.

In caritate non ficta. Tunc non ficta est caritas, si omnia que nobis fieri uolumus, aliis faciamus. Sicut ait apostolus Ioannes: Non diligamus uerbo, nec lingua, sed opere et ueritate. In hoc quoque non ficta est caritas, si delicta et culpas benigno affectu in fratribus castigemus.


 Totam magnitudinem et altitudinem diuinorum eloquiorum secura possidet caritas, qua Deum proximumque diligimus, hec in aduersitatibus tolerat, in prosperitatibus temperat, in duris passionibus fortis, in bonis operibus hilaris, in tentatione tutissima, inter ueros fratres latissima, inter falsos patientissima.

In uerbo ueritatis. uerbum et ueritas Christus est, quem apte et competenter ex lege, in cuius mysteriis absconditus est, proferre debemus.

In uirtute Dei. Id est, in uirtute Christi, aduersus diabolum dimicemus, qui per arma iustitie et legis diabolum superauit.

Per arma iustitie a dextris et a sinistris. Omnes  enim  qui ad uite aditum tendimus, et ex dextro et sinistro latere habere arma debemus. A dextro igitur arma habet, quem prospera non extollunt. Ad sinistram, quem aduersa non deiiciunt. Ex utraque enim parte portabat Paulus arma, cum diceret: Per arma iustitie a dextris et a sinistris, per gloriam et ignobilitatem. Non hunc aduersa frangebant, non prospera in mentis tumore subleuabant. A dextris et a sinistris gestabat arma, qui et in aduersitate fortis, et in prosperitate humilis permanebat. Ut ergo a dextris et a sinistris arma gestentur, semper adesse nostris mentibus debet, et in aduersis fiducia, et in prosperis timor. Ne aut aduersa in desperationem pertrahant, aut prospera animum in sui fiduciam extollant.


Per gloriam et ignobilitatem.  Id est, per gloriam uirtutum, et ignobilitatem flagellorum, despectionum et carcerum.

Per infamiam et bonam famam. Omnia hec per patientiam equaliter suscipiamus, nec extollant nos laudantes, nec deiiciant detrahentes. Quia necesse est non nunquam utrosque mentiri. Nos uero ad conscientiam respicientes, non debemus plus aliis de bonis nostris quam nobis ipsis credere.

Ut seductores et ueraces. Quare seductores? Quia docent hominem despicere quod habet, et sperare quod non habet: que oculis exposita sunt, auersis et exclausis sensibus, preterire: et que ab oculis remota sunt, inexplebilibus desideriis explicare. Dicendo seductores et ueraces exposuit infamiam  et bonam famam, quia ab aliis seductores, ab aliis uero, non solum ueraces, sed et propter uirtutum opera, dii uocabantur. Non ergo mirum, si apostoli seductores dicebantur, cum de ipso Domino alii dicebant, quia bonus est, alii Non, sed seducit turbas .

Sicut qui ignoti et cogniti. Ignoti quidem perfidis et ingratis. Cogniti autem fidelibus atque iustis.

Quasi morientes, et ecce uiuimus. Hoc usque ad desperationem uite peruenientes, sicut quando lapidatus putabatur mortuus, ille uero surrexit et docebat in Listris .

Ut castigati et non mortificati. Sicut legimus: Castigans castigauit me Dominus, et morti non tradidit me . Castigare enim, et uerbis et uerberibus,  dicimus, sicut Pilatus de Domino ait: Castigatum eum dimittam, id est, uerberibus flagellatum.

Quasi tristes, semper autem gaudentes. Tristes seueritate uultus uero, corde etiam in tribulationibus pro munerationis exspectatione gaudentes, scriptum est enim: Tristitia uestra conuertetur in gaudium .

 Quisquis somnium indicat, addit: Quasi. Quasi loquebar, quasi equitabam, totum quasi, qui cum uigilauerit non inuenit quod uidebat. Itaque modo qui ad letitias seculares oculos aperiunt, transit Quasi ipsorum, et uenit uerum ipsorum. Quasi ipsorum est felicitas seculi, uerum ipsorum pena est. Nostrum Quasi tristitia est, gaudium  non est quasi. Non enim dixit Apostolus: Quasi gaudentes.

Sicut egentes, multos autem locupletantes. In hoc ipso quod egemus nos, in aliis abundamus, dum per nos eleemosine fiunt. Siue terrenis egentes, alios celestibus facimus locupletes: quasi tristes dicit et sicut egentes, ut ostenderet, ista uera mala non esse, sed quasi umbras et imagines passionum ad comparationem premii sempiterni.

Tanquam nichil habentes. Sicut dicit Salomon: Eius qui est fidelis, totus mundus diuitiarum est. Nemo plus habet, quam qui nullo indiget. Ille nullo indiget, qui preter necessaria nichil requirit.



EuANGELIUM MATTHAEI, CAP. Iu.


»Ductus est iehsu in desertum a Spiritu, ut tentaretur a diabolo. Et cum ieiunasset quadraginta diebus, et quadraginta noctibus, postea esuriit. Et accedens tentator, dixit ei: Si Filius Dei es, dic ut lapides isti panes fiant. Qui respondens, dixit: Scriptum est: Non in solo pane uiuit homo, sed in omni uerbo quod procedit de ore Dei. Tunc assumpsit eum diabolus in sanctam ciuitatem, et statuit eum supra pinnaculum templi, et dixit ei: Si Filius Dei es, mitte te deorsum. Scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum. Ait illi iehsu: Rursum scriptum est: Non tentabis Dominum Deum tuum. Iterum assumpsit eum diabolus in montem excelsum ualde, et  ostendit ei omnia regna mundi, et gloriam eorum, et dixit illi: Hec omnia tibi dabo, si procidens adoraueris me. Tunc dixit ei iehsu: uade, Satanas. Scriptum est enim: Dominum Deum tuum adorabis, et illi soli seruies. Tunc reliquit eum diabolus, et ecce angeli accesserunt et ministrabant ei.«

Ductus est iehsu in desertum a Spiritu, ut tentaretur a diabolo.  Dubitari a quibusdam solet a quo spiritu sit iehsu ductus in desertum, propter hoc quod subditur: Assumpsit eum diabolus in sanctam ciuitatem, et rursum: Assumpsit eum in montem excelsum. Sed uere et absque ulla questione conuenienter accipitur, ut a sancto Spiritu in desertum ductus credatur, ut illic eum suus Spiritus duceret,  ubi hunc ad tentandum spiritus malignus inueniret, sed ecce cum dicitur: Deus homo uel in excelsum montem, uel in sanctam ciuitatem a diabolo assumptus, mens refugit humana, hoc audire aures expauescunt. Qui tamen non esse incredibilia ista agnoscimus, si in illo et alia facta pensamus. Certe iniquorum omnium diabolus est caput, et huius capitis membra sunt omnes iniqui. An non diaboli membrum Pilatus? an non diaboli membra Iudei persequentes, et milites crucifigentes fuerunt? Quid ergo mirum, si se ab illo permisit in montem duci, qui se pertulit etiam a membris illius crucifigi? Non est ergo indignum Redemptori nostro, quod tentari uoluit, qui uenerat occidi. Iustum quippe erat, ut  sic tentationes nostras suis tentationibus uinceret, sicut et mortem nostram uenerat sua morte superare. Sed sciendum nobis est, quia tribus modis tentatio agitur, suggestione, delectatione, consensu, et nos cum tentamur, plerumque in dilectione, aut etiam in consensu labimur, quia de carnis peccato propagati in nobis ipsis etiam gerimus, unde certamina toleramus. Deus uero, qui in utero uirginis incarnatus, in mundum sine peccato uenerat, nichil contradictionis in semetipso tolerabat, tentari ergo per suggestionem potuit, sed eius mentem peccati delectatio non momordit. Atque ideo omnis diabolica illa tentatio feris non intus fuit; sed si ipsum ordinem tentationis eius aspicimus, pensemus, quanta magnitudine nos a tentatione liberamur. Antiquus hostis contra primum  hominem, parentem nostrum, in tribus se tentationibus erexit. Quia hunc uidelicet gula, uana gloria, et auaritia tentauit. sed tentando superauit, quia sibi eum per consensum subdidit. Ex gula quippe tentauit, cum cibum ligni uetitum ostendit, atque ad comedendum suasit. Ex uana autem gloria tentauit, cum diceret: Eritis sicut Dii. Et ex profecta auaritie tentauit, cum diceret: Scientes bonum et malum. Auaritia enim non solum pecunie est, sed etiam altitudinis. Recte enim auaritia dicitur, cum supra modum sublimitas ambitur. Si enim non ad auaritiam honoris rapina pertineret, nequaquam Paulus de unigenito filio diceret, non rapinam arbitratus est esse se equalem Deo. In hoc ergo diabolus parentem nostrum ad superbiam traxit, quod eum ad auaritiam  sublimitatis excitauit. Sed quibus modis primum hominem strauit, eisdem modis, secundo homini tentato, succubuit. Per gulam quippe tentauit eum, qui dicit: Dic ut lapides isti panes fiant. Per uanam gloriam tentauit, cum dicit: Si filius Dei es, mitte te deorsum. Per sublimitatis auaritiam tentauit, cum regna omnia mundi ostendit, dicens: Hec omnia tibi dabo, si procidens adoraueris me. Sed eisdem modis a secundo homine uincitur, quibus primum hominem se uicisse gloriatur, ut a nostris cordibus ipso aditu captus exeat, quo nos aditu intromissos tenebat. Sed est aliud, fratres karissimi, quod in hac tentatione Dominica considerare debeamus. Quia tentatus a diabolo Dominus, sacri eloquii precepta respondit. Et qui eo uerbo quod erat, tentatorem suum mergere  in abyssum poterat, uirtutem sue potentie non ostendit. Sola diuine Scripture precepta dedit, quatenus sue nobis patientie preberet exemplum. Ut quoties a prauis hominibus aliquid patimur, ad doctrinam excitemur, potius quam ad uindictam. Pensate quanta est patientia Dei, quanta impatientia nostra. Nos si iniuriis, aut aliqua lesione prouocamur, furore permoti, aut quantum possumus nosmetipsos ulciscimur, aut quod non possumus facere, minamur. Ecce aduersitatem diaboli Dominus pertulit, et nichil ei nisi mansuetudinis uerbum respondit. Portat quem puniri poterat, ut hoc in laude eius altius cresceret, si hostem suum non extinguendo, sed interim patiendo superaret. Notandum uero quod  subditur: Quia recedente diabolo angeli ministrabant ei. Ex qua re quid aliud, quam unius persone utraque natura ostenditur. Quia et homo est, quem diabolus tentat, et eisdem ipse Dominus est, cui ab angelis ministratur. Cognoscamus igitur in eo naturam nostram, quia nisi hunc diabolus hominem cerneret, non tentaret. ueneremur in illo diuinitatem suam, quia nisi super omnia Deus existeret, ei nullo modo angeli ministrarent.

Et cum ieiunasset quadraginta diebus et quadraginta noctibus. Sed quia his diebus, quadragesime lectio congruit, nam quadraginta dierum abstinentiam nostri Redemptoris audiuimus, qui quadragesime tempus inchoamus, discutiendum nobis est, cur hec ipsa abstinentia per quadraginta dierum  numerum custoditur. Moyses enim, ut legem acciperet secundo, diebus quadraginta ieiunauit. Helias in deserto quadraginta diebus abstinuit. Ipse auctor hominum, ad homines ueniens, quadraginta diebus nullum omni modo cibum sumpsit. Nos quoque in quantum possumus, annuo quadragesime tempore carnem nostram per abstinentiam affligere conamur. Cur ergo in abstinentia quadragenarius numerus custoditur? Nisi quia uirtus decalogi per libros quatuor sancti Euangelii impletur. Denarius etenim quater ductus in quadragenarium surgit, quia tunc decalogi mandata perficimus, cum profecto quatuor libros sancti Euangelii custodimus. Ex qua re sentiri et aliud potest. In hoc enim mortali corpore ex quatuor elementis subsistimus, et per uoluptates eiusdem corporis  preceptis Dominicis contraimus. Precepta autem Dominica per decalogum sunt accepta. Qui ergo per carnis desideria, decalogi mandata contempsimus, dignum est ut eamdem carnem quaterdecies affligamus. Quamuis de hoc quadragesime tempore, est adhuc aliud quod possit intelligi. A presenti etenim die, usque ad Paschalis solemnitatis gaudia, sex hebdomade ueniunt. Quarum uidelicet dies quadraginta et duo fiunt. Ex quibus, dum sex dies Dominici abstinentia abstrahuntur, non plus in abstinentia, quam triginta et sex dies remanent. Dum uero per trecentos et sexaginta dies annus ducitur, nos autem per triginta et sex affligimur, quasi anni nostri decimas Deo damus. Ut qui nobismetipsis per acceptum annum uiximus, auctori nostro nos in eius  decimis per abstinentiam mortificemur. Unde, fratres karissimi, sicut offerre in lege iubemini decimas rerum, ita ei offerre contendite et decimas dierum. Unusquisque in quantum uirtus suppetit, carnem maceret, eiusque desideria affligat, concupiscentias turpes interficiat, ut, iuxta Pauli uocem, hostia uiua fiat. Hostia quippe et immolatur et uiua est, quando et ab hac uita homo non deficit, et tamen se a carnalibus desideriis occidit. Caro nos leta traxit ad culpam, afflicta reducat ad ueniam. Auctor etenim mortis nostre, per fructum ligni uetiti uite precepta transgressus est. Qui ergo a paradisi gaudiis per cibum cecidimus, ad hec, in quantum possumus, per abstinentiam resurgamus.


 Quadraginta autem dies et noctes, quibus eum tentat, totum huius seculi tempus insinuant, quibus membra eius, uidelicet sanctam Ecclesiam tentare nunquam desistit. Quia nimirum quadriparitus est mundus, in quo Domino famulamur. Decem uero sunt precepta, per quorum obseruantiam in Domino famulantes, contra hostis indefessi militiam certamus. Decem autem quaterducta, quadraginta faciunt, ideoque totum militie nostre tempus, apte quadragenario dierum ac noctium numero comprehenditur. Baptizatus ergo Dominus expellitur a spiritu in desertum et tentatur a Satana, ut exemplum uite suis fidelibus prebeat, qui post acceptam in baptismo remissionem peccatorum, non solum ad exercenda opera uirtutum, uerum etiam ad tolerandam  propter iustitiam persecutionem sunt accingendi. Secedit enim in desertum, ut nos doceat, relictis mundi illecebris et societate prauorum, diuinis per omnia seruire mandatis. Tentatur solitarius a diabolo, ut nobis insinuet, quia omnes, qui uolunt pie uiuere in ipso, persecutionem patiuntur, et quia per multas tribulationes oportet nos intrare in regnum Dei. Tentatur quadraginta diebus et quadraginta noctibus, ut indicet quia, quandiu hic uiuentes Domino seruimus, siue prospera blandiantur, quod ad dies pertinet, seu nos aduersa feriant, quod noctis figure congruit, semper ambulantibus in lege Domini adsit toto orbe aduersarius, qui iter nostrum tentando impedire non cessat.

 Ieiunauit Dominus, cum tentaretur  ante mortem, cibo adhuc indigens. Manducauit autem et bibit, cum glorificaretur post resurrectionem, iam cibo non indigens. Hic enim ostendebat in se nostrum laborem, illic autem in nobis suam consolationem, quadragenis diebus utrumque definiens. Quo numero quadragesime huius seculi significari uidetur excursus: in his qui uocantur per gratiam ad eum, qui non uenit legem soluere, sed adimplere. Decem namque precepta sunt legis. Iam gratia Christi diffusa per mundum, et quadripartitus est mundus, et decem quadruplicata quadraginta faciunt. Quoniam qui redempti sunt a Domino, de regionibus congregauit eos, ab Oriente et Occidente, ab Aquilone et mari. Ieiunans itaque quadraginta diebus ante mortem carnis, uelut clamat: Abstinete uos a desideriis  huius seculi. Manducans autem et bibens quadraginta diebus post resurrectionem carnis, uelut clamabat: Ecce ego uobiscum sum usque ad consummationem seculi . Ieiunium quippe est in tribulatione certaminis. Quoniam qui in agone est, ab omnibus abstinens est. Cibus autem in spe pacis, que perfecta non erit, nisi cum corpus nostrum, cuius exspectamus redemptionem induerit immortalitatem, quod nondum adipiscendo gloriamur, sed sperando iam pascimur, utrumque Apostolus simul nos agere ostendit, dicens: Spe gaudentes, in tribulatione patientes. Tanquam aliud esset in cibo, hoc in ieiunio. Simul enim cum uiam Domini carpimus, et a uanitate presentis seculi ieiunamus, et futuri  promissione reficimur, hic non apponentes cor, illic pascentes rursum cor. Item Augustinus. Sicut unum et duo et tres et quatuor, simul decem fiunt, sic unum et duo et tres et quatuor, quater ducta quadraginta faciunt. Sic autem quaternarius numerus, recte significat corpus, propter quatuor notissimas naturas, quibus constat, siccam, humidam, frigidam, callidam. Et quia progressio fit a puncto usque ad longitudinem, et a longitudine usque ad latitudinem, et ab altitudine ad soliditatem corporis, que rursus quaternario numero continentur, non absurde intelligitur quadragenarius numerus temporalem dispensationem significare, que pro salute nostra gesta est, cum Dominus corpus assumpsit, et uisibiliter hominibus anparere dignatus est. Unum ergo et duo et tres et  quatuor, que significant Creatorem per tria, et creaturam per septem, numerum hebdomadis, per quam motus mundi reuoluitur, quater ducta, id est, per corpus temporaliter demonstrata, fiunt quadraginta. Nam inter quatuor et quater hoc interest, quod quatuor in statu sunt, quater in motu. Ergo sicut quatuor referuntur ad corpus, ita quater referuntur ad tempus, insinuaturque sacramentum corporaliter gestum, propter eos qui corporum amore implicati erant, et temporibus subditi. Quadragenarius ergo numerus, ut dictum est, temporalem ipsam dispensationem, non incongrue significare creditur. Et fortasse hoc est, quia quadraginta dies Dominus ieiunauit, seculi huius, quod motu corporum et temporibus agitur, ostendens inopiam.


Postea esuriit.  Quod autem Dominus consummatis ieiunii diebus, esuriit, cum de Moyse uel Helia ieiunantibus nichil tale sit scriptum, ideo factum est, ne ab eo tentando pauens hostis aufugeret, quem cum tot signis celestibus preconatum, tum etiam uiris excellentissimis, in abstinendo uideret equitatum. Esurit enim humilis Deus homo, ne inimico innotescat, sublimis homo Deus. Sicut enim in quadraginta dierum ieiunio uerus esse Deus apparuit, sic in esurie uerus esse credendus est homo.

Et accedens tentator, dixit ei: Si Filius Dei es. Queritur, qua causa estimauerat eum Filium Dei esse. Nimirum permittente Deo, audierat Patrem dicentem: Hic est Filius meus dilectus, siue ideo quia in prophetis eum prophetatum nouerat.   Querit tentator quod non merebatur agnoscere. Eius namque ueneranda natiuitas, uix tunc paucis innotuit, quibus tamen ipse reuelare dignatus est. Principem uero huius seculi latuerunt ista tria mysteria, id est uirginitas, partus et passio.  Antiquus hostis Redemptorem humani generis debellatorem suum in mundum uenisse cognouit, unde et per obsessum hominem dixit: Quid nobis et tibi, Fili Dei, uenisti huc, ante tempus torquere nos. Qui tamen prius, cum hunc passibilem cerneret, cum posse mortalia perpeti humanitas uideretur, omne quod de eius diuinitate suspicatus est, ei fastus sue superbie in dubium uenit. Nihil quippe nisi superbum sapiens, dum esse hunc humilem conspicit, Deum esse dubitauit,  unde et ad tentationum se argumenta conuertit.

Dic ut lapides.  Esurienti congrue dicitur: Dic ut lapides isti panes fiant. Sed duobus contrariis teneris, diabole. Si ad imperium eius possunt lapides panes fieri, ergo frustra tentas eum, qui tante potentie est. Sin autem non potest facere, frustra Dei filium suspicaris.

Qui respondens ait: Scriptum est: Non in pane solo uiuit homo, sed in omni uerbo quod procedit de ore Dei. Testimonium de Deuteronomio sumptum est. Ideo autem sic respondit Dominus, quia prepositum ei erat humilitate diabolum uincere non potentia, simulque animaduertendo, quod nisi ieiunare cepisset Dominus, tentandi occasio non fuisset diabolo,  secundum illud: Fili, accedens ad seruitutem Dei, prepara animam tuam ad tentationem. Sed et ipsa responsio Saluatoris hominem fuisse indicat, qui tentatus est. Si quis ergo non uescitur uerbo Dei, iste non uiuit.

 Ita enim domitam docuit esse oportere cupiditatem uoluptatis, ut nec fame cedendum sit, quamobrem quisquis intus Dei uerbo pascitur, non querit in ista eremo uoluptatem.

Tunc assumpsit eum diabolus in sanctam ciuitatem, et statuit eum super pinnaculum templi, et dixit ei: Si Filius Dei es mitte te deorsum. uox diaboli semper omnes deorsum cadere uult.

 In sanctam ciuitatem Hierusalem dicit.  Pinnaculum ergo templi sedes erat doctorum in medio templi tabulata, ac per hoc apparet, quod etiam in locis sanctis diabolus insidietur. Sed questio oritur, quomodo in deserto tentationes facte dicuntur, cum ista et in sancta ciuitate et supra pinnaculum templi facta testetur. Alii enim dicunt, quod cetere in eremo, ista in Hierusalem sit facta, alii dicunt quod et ista in eremo fuerit animo tantum ostensa.

Scriptum est enim, quia angelis suis mandauit de te, et in manibus tollant te.  Hec non de Christo, sed de alio uiro sancto, prophetia est. Male ergo interpretatur diabolus scripturas, certe de angelorum auxilio, quasi ad infirmum loquitur, de sui conculcatione, quasi tergiuersator tacet, quia de se  scriptum esse cognoscit: Super aspidem et basiliscum ambulabis, et conculcabis leonem et draconem.

 Omnia ista nomina diabolo congruenter aptantur. Aspis est, dum occulta percutit. Basiliscus, cum palam uenena disseminat. Leo dum persequitur innocentes. Draco cum negligentes, impia ferocitate deglutit. uerum hec omnia glorioso aduentu Domini pedibus ipsius prostrata iacuerunt.

Ne forte offendas ad lapidem pedem tuum. Id est ne in legem, que in lapideis tabulis scripta, uidebatur incurreret, cuius uenerat plenitudinem salutari integritate firmari.

Ait illi iehsu: Rursus scriptum est: Non tentabis  Dominum Deum tuum.  Falsas de scripturis diaboli sagittas, ueris scripturarum frangit clypeis. Et notandum quod necessaria testimonia Deuteronomii tantum protulerit, ut secunde legis sacramenta monstraret.

 Non tentabis, inquit, Dominum Deum tuum. Suggerebatur enim tanquam homini, ut signo aliquo exploraret, ipse quantus esset, id est, quam multum apud Deum posset, quod uitiose fit cum fit, pertinet namque ad sanam doctrinam, quando habet quod faciat homo, non tentare Dominum Deum suum.

Iterum assumpsit eum diabolus in montem excelsum ualde. Excelsus mons dicitur, quia in eo diabolus uincitur, et eius ibi calcata et subiecta superbia stratur. Aliter, excelsus mons superbiam diaboli  significat. Diabolus ducere eum festinat ad montes, ut per quos ipse corruerat, etiam ceteri corruant. Dominus ad humilia descendit, ut diabolum humilitate superaret.

Et ostendit ei omnia regna mundi, etc. Omnia uidelicet desiderabilia, que in auro et argento lapidibus electis, et uestibus pretiosis continentur, siue simpliciter accipiendum, quod totus mundus ab eo in momento uisus sit.

Et gloriam eorum. Gloria mundi, que cum mundo preteritura est, in monte et in supercilio demonstratur.

Et dixit illi: Hec omnia tibi dabo, si cadens adoraueris me.  Arrogans et superbus etiam hoc de iactantia loquitur, non quod in toto mundo  habeat potestatem, aut ut possit omnia regna dare, sed suadendo et arroganter hec loquitur. Et hic ostenditur, quod omnis ambitiosus cadens diabolum adorat. Queritur cur in ordine tentationum Mattheus Lucasque discordant? Sine dubio Mattheus ordinem tentationis Ade, Lucas uero historie ordinem secutus est.

Tunc dicit ei iehsu: uade, Satanas. Non, ut plerique putant, eadem Satanas et apostolus Petrus sententia condemnantur. Petro enim dicitur: uade retro, Satana, id est, sequere me, qui contrarius es uoluntati mee, hic uero audit, uade, Satana, et non ei dicitur retro, ut subaudiatur in ignem eternum.

Scriptum est enim, Dominum Deum tuum adorabis, et illi soli seruies. Dicens diabolus Saluatori, si procidens  adoraueris me, e contrario audit, quod ipse magis adorare eum debeat Dominum et Deum suum. Querit forte aliquis quomodo conueniat, quod hic precipitur Domino soli seruiendum, Apostoli uerbo, qui dicit, Sed per caritatem seruite inuicem. Sed huic facile Grece lingue, ex qua scripture translata est origo satisfacit, in qua seruitus duobus modis ac diuersa significatione solet appellari. Dicitur enim , dicitur et , sed intelligitur seruitus communis, hoc est, siue Deo siue homini siue cuilibet rerum nature exhibita, a qua etiam et seruus, id est, Grece nomen accepit autem uocatur seruitus illa, que soli diuinitatis cultui debita, neque est ulli participanda creature. Unde  et idololatre nuncupantur, hi qui uitam, preces et sacrificia, que uni Deo debuerant idolis impendunt. Iubemur ergo per caritatem seruire inuicem, quod est, Grece . Iubemur uni Deo seruire, quod est Grece , unde dicitur et illi soli seruies, quod est Grece . Et iterum: Nos enim sumus circumcisio spiritu Dei seruientes , quod est in Greco .

Tunc reliquit eum diabolus, et ecce Angeli accesserunt et ministrabant ei.  Precedit tentatio, ut sequatur uictoria. Angeli ministrant, ut uictoris dignitas comprobetur.



CONCORDIA.

Istarum duarum et in actu ieiuniorum, et in tempore  quadragesime congrua et perspicua, manifesta fit concordia lectionum.



DOMINICA PRIMA MENSE PRIMO.



EPISTOLA BEATI PAULI APOSTOLI PRIMA AD THESSALONICENSES, CAP. Iu.

»Rogamus uos et obsecramus in Domino Iesu, ut quemadmodum accepistis a nobis quomodo uos oporteat ambulare et placere Deo, sic et ambuletis ut abundetis magis. Scitis enim que precepta dederim uobis per Dominum Iesum. Hec est enim uoluntas Dei sanctificatio uestra, ut abstineatis uos a fornicatione, ut sciat unusquisque uestrum suum uas possidere in sanctificatione et honore, non in passione desiderii, sicut et gentes que ignorant  Deum. Et ne quis supergrediatur neque circumueniat in negotio fratrem suum, quoniam uindex est Dominus de his omnibus, sicut prediximus uobis, et testificati sumus. Non enim uocauit nos Deus in immunditiam, sed in sanctificationem.«

Rogamus uos et obsecramus in Domino Iesu, ut quemadmodum accepistis a nobis, quomodo uos oporteat ambulare, sic et ambuletis.  Post laudem et consolationem incipit exhortatio, ac si diceret, uos quibus Christus uia est, dignis eum ambulantes sequimini gressibus, id est, mansuetudinis, caritatis, humilitatis, obedientie et pacis omniumque uirtutum.

Ut abundetis magis. Quia cum etate fidei debet augeri profectus uirtutum, sicut cum etate carnis  cibus crescit et studium.

Scitis enim que precepta dederim uobis per Dominum Iesum. Id est, exhortatus sum uos, seruire Deo uiuo et uero, et exspectare filium eius de celis, quem suscitauit ex mortuis Iesum, qui eripuit nos ab ira uentura, etc.

Hec est uoluntas Dei sanctificatio uestra, ut abstineatis uos a fornicatione. Sanctificatio enim ab omni incontinentia reuocat Christianum. Incontinentia autem non expedit sanctum Christi corpus adtingere, maxime cum et Moyses Iudeos sanctificare uolens, populum totum ab omni femina preceperit continere. Qui enim a fornicatione se abstinet, a multis se Deo adiuuante uitiis retrahit. De fornicatione  namque, et turpiloquia et scurrilitas et ludicra et multa stultiloquia nascuntur.

 Est et alia fornicatio pessima, de qua nos omni modo conuenit abstinere. Illa scilicet, de qua Psalmista ait: Perdidisti omnes qui fornicantur abs te . Fornicari a Domino est, quando adulterinis cogitationibus ab eius amore casto deuiamus, et luxuriam seculi preponentes, preceptorum celestium non recipimus disciplinam, et quidquid postremo contra catholicam fidem creditur polluti sensibus fornicatur.

Ut sciat unusquisque suum uas possidere in sanctificatione et honore. uas, id est, corpus suum unusquisque castum seruando Deo sanctificet et honoret. Quia sine castimonia nemo uidebit Deum.


Non in passione desiderii, sicut et gentes que ignorabant Deum. Ac si diceret: uidete ne et uos nimie et immoderate libidini seruientes, similes gentibus sitis, que Deum amatorem castitatis ignorant.

Et ne quis supergrediatur, neque circumueniat in negotio fratrem suum. Ac si dicat, ne quis uestrum post deuotam ex consensu continentiam pari suo, aliqua circumuentione uim inferre nitatur, siue quolibet negotio, quis alterum fraudet.

Quoniam uindex est Dominus de his omnibus, sicut prediximus et testificati sumus. Non solum de fornicatione et publica turpitudine, sed etiam de transgressione omnis boni prepositi uindex est Deus. Quia melius est non uouere, quam post uotum promissa non reddere.


Non enim uocauit nos Deus in immunditia, sed in sanctificatione. Etiam nimia incontinentia potest immunditie imputari, que corpus Christi audenter accipi non permittit. Quod autem dicit, sed in sanctificatione in Christo Iesu, ac si dicat: Sic uocati estis, ut exemplo Christi uiuatis, qui enim habet hanc spem sanctificat se, sicut et ille sanctus est. Estote ergo sancti, quia et ego sanctus sum, dicit Dominus.



EuANGELIUM MATTHAEI, CAP. Xu.

»Egressus iehsu secessit in partes Tyri et Sidonis. Et ecce mulier Chananea a finibus illis egressa, clamauit, dicens ei: Miserere mei, Domine, fili Dauid, filia mea male a demonio uexatur. Qui non respondit ei uerbum, et accedentes discipuli eius, rogabant  eum, dicentes: Dimitte eam, quia clamat post nos. Ipse autem respondens ait. Non sum missus nisi ad oues que perierunt domus Isrel. At illa uenit et adorauit eum dicens: Domine, adiuua me. Qui respondens ait: Non est bonum sumere panem filiorum et mittere canibus. At illa dixit: Etiam, Domine, nam et catelli edunt de micis que cadunt de mensa dominorum suorum. Tunc respondens iehsu ait illi: O mulier! magna est fides tua, fiat tibi sicut uis, et sanata est filia eius ex illa hora.«

Egressus inde iehsu, secessit in partes Tyri et Sidonis.  Scribis et Phariseis calumniatoribus derelictis transgreditur in partes Tyri et Sidonis ut Tyrios Sidoniosque curaret.


Mulier autem Chananea egreditur de finibus pristinis clamans, ut filie impetret sanitatem. Obserua quod in quinto decimo loco, filia Chananea sanatur.

Miserere mei, Domine, fili Dauid, filia mea male a demonio uexatur. Inde uero nouit uocare filium Dauid, que egressa iam fuerat de finibus suis, et errorem Tyrorum ac Sidoniorum loci ac fidei commutatione dimiserat. Filia mea male demonio uexatur. Ego filiam Ecclesie puto animas esse credentium, que male a demonio uexabantur, ignorantes creatorem, et adorantes lapidem.

Qui non respondit ei uerbum. Non de superbia Pharisaica, nec de Scribarum supercilio, sed ne ipse sententie sue uideretur contrarius, per quam iusserat: In uiam gentium, ne abieritis, et in ciuitates  Samaritanorum ne intraueritis . Nolebat enim occasionem calumniatoribus dare, perfectamque salutem gentium passionis et resurrectionis tempore reseruabat.

Et accedentes discipuli eius, rogabant eum, dicentes: Dimitte eam, quia clamat post nos. Discipuli illo adhuc tempore mysteria Domini nescientes uel misericordia commoti, rogabant pro Chananea muliere, quam alter Euangelista Syrophenissam appellat, uel importunitate eius carere cupientes, quia non ut clementem, sed ut durum medicum crebrius inclamaret.

Ipse autem respondens ait: Non sum missus nisi ad oues que perierunt domus Isrel. Non quod et ad gentes non missus sit, sed primum ad Isrel missus  sit, ut illis non recipientibus Euangelium, iuste fieret ad gentes transmigratio.

At illa uenit et adorauit eum dicens: Domine, adiuua me. Mira sub persona mulieris Chananitidis, Ecclesie fides, patientia, humilitas, predicatur. Fides, qua crediderit sanari posse filiam suam: patientia, qua toties contempta in precibus perseuerat: humilitas, qua se catulis comparat. O mira rerum conuersio, Isrel quondam filius, nos canes, pro diuersitate fidei ordo nominum commutatur. De illis postea dicitur: Circumdederunt me canes multi , et uidete canes, uidete malos operarios . De nobis autem, ad pietatis gratiam conuersis, dicit: Et alias oues habeo, que non sunt ex hoc ouili,  et illas oportet me adducere, et uocem meam audient . Et filie: Fides tua te saluam fecit.

Qui respondens ait: Non est bonum sumere panem filiorum et mittere cunibus, at illa dixit: Etiam, Domine, nam et catelli edunt de micis que cadunt de mensa dominorum suorum. Notandum sane quod mystice loquitur credens ex gentibus mulier. Qui catelli sub mensa comedunt de micis puerorum? Mensa quippe est scriptura sancta, que nobis panem uite ministrat, hinc etenim dicit Ecclesia: Parasti in conspectu meo mensam aduersus eos qui tribulant me . Mice puerorum interna sunt mysteria scripturarum, quibus humilium solent corda refici. Non ergo crustas, sed micas de pane puerorum  edunt catelli, quia conuersi ad fidem gentiles, non littere superficiem in scripturis, sed spiritalium medullam sensuum, quam bonis actibus proficere uideant inquirunt. Et hoc sub mensa dominorum, dum uerbis sacri eloquii humiliter subditi ad implenda que precepta sunt, cuncta sui cordis et corporis officia subponunt, quatenus ad speranda que a Domino promissa sunt premia in celis, merito se debite humilitatis erigant.

Tunc respondens iehsu ait illi: O mulier! magna est fides tua, fiat tibi sicut uis, et sanata est filia illius ex illa hora. Propter magnam matris fidem filiam deseruit demonium. Ubi datur exemplum catechizandi infantes, quia uidelicet per fidem et confessionem parentum in baptismo, liberantur a diabolo paruuli,  qui nec dum per se sapere, uel aliquid agere boni possunt aut mali.

 Typice autem mulier hec gentilis, sed cum fide ad Dominum ueniens Ecclesiam designat de gentibus collectam; que et Chananea uocatur, quia zelo fidei commota ad Dominum ueniens, idola dereliquit. Chanaan autem zelus interpretatur, que pro filia demoniaca Dominum rogat, cum pro populis suis, nec dum credemibus, ut et ipsi a diabolo fraudibus absoluantur, superne pietati supplicat. Quod uero prius non respondit ei Dominus, significat quod illo in carne presente, gentes non audierunt uerbum ex ore eius; quod autem apostoli dicunt Domino: Dimitte eam, id est, suscipe preces eius, quia clamat post nos, significat, quod post resurrectionem ascensionemque  Domini audiens predicationem apostolorum, ut exaudiretur, clamabat. Quod uero de finibus suis egressam eam dicit Mattheus, hoc signat, quod illi solum fideliter ac recte properantibus orant, qui priscas sue perfidie mansiones relinquunt, atque in domum Domini, uidelicet Ecclesiam, pia se deuotione transferunt.



DOMINICA TRICESIMA



LECTIO EPIST. BEATI PAULI APOSTOLI AD EPHESIOS, CAPITE u.

»Estote imitatores Dei, sicut filii karissimi. Et ambulate in dilectione, sicut et Christus dilexit nos, et tradidit semetipsum pro nobis, oblationem et hostiam  Deo in odorem suauitatis. Fornicatio autem et omnis immunditia, aut auaritia, nec nominetur in uobis, sicut decet sanctos Dei, aut turpitudo, aut stultiloquium, aut scurrilitas que, ad rem non pertinet, sed magis gratiarumactio. Hoc autem scitote, intelligentes quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei. Nemo uos seducat inanibus uerbis, propter hec enim uenit ira Dei in filios diffidentie. Nolite ergo effici participes eorum. Eratis aliquando tenebre, nunc autem lux in Domino, ut filii lucis ambulate. Fructus enim lucis est, in omni bonitate et iustitia et ueritate.«


Estote imitatores Dei, sicut filii karissimi.  Non enim puto quod in ceteris quoque, quecunque Deus fecerit, homo eum posset imitari, sed uerbi causa, ut quo modo ille est clemens, et pluit super bonos et malos, sic etiam nos bonitatem nostram super omnes homines effundamus. Quod cum fecerimus, erimus filii dilecti, siue ipsius Pauli, siue, quod melius puto, Dei.

 Imitatione enim non natura filii Dei sumus, sicut ait Saluator: Ut sitis filii Patris uestri, qui in celis est .

Et ambulate in dilectione, sicut et Christus dilexit nos, et tradidit semetipsum pro nobis, oblationem et hostiam Deo, in odorem suauitatis.  Qui pro aliorum salute usque ad sanguinem contra peccatum  dimicat, ita ut et animam suam tradat pro eis, iste ambulat in caritate, imitans Christum, qui nos in tantum dilexit, ut crucem pro salute hominum sustineret, quomodo enim ille tradidit semetipsum pro nobis, sic et ipse pro quibus potest libenter occumbens, imitabitur eum, qui oblationem et hostiam, in odorem suauitatis se Patri tradidit, fiet etiam ipsa oblatio et hostia Dei in odorem suauitatis.

Fornicatio autem, et omnis immunditia aut auaritia, nec nominetur in uobis, sicut decet sanctos. Nisi philosophorum quidam cynicus exstitisset, qui doceret omnem titillationem carnis et fluxum seminis non uitandum, nunquam sanctus Apostolus, scribens ad Ephesios, ad fornicationem etiam omnem immunditiam  copulasset, et ad immunditiam iunxisset auaritiam. Non hanc, quod pecunias cupimus congregare, sed illam, de qua supra diximus: Ne supergrediatur auarus in negotio fratrem suum , id est, in adulterii negotium, quod est insatiabilis per omnia turpitudinum lasciuieque discursus, quod congruenter et turpitudinis generaliter accipit nomen.

Stultiloquium aut scurrilitas, que ad rem non pertinent. Stultiloquium esse estimo, non solum eorum qui aliqua narrant turpia, ut risum moueant, et fatuitate simulata, magis illudant eis, quibus placere desiderant, sed etiam eorum qui sapientes seculi putantur, et de rebus physicis disputantes, dicunt se arenas littorum, guttas oceani, celorum spatia, terreque punctum liquido comprehendisse. Inter stultiloquium  autem et scurrilitatem, hoc interest, quod stultiloquium nichil in se sapiens habet, scurrilitas uero de prudenti mente descendit, et consulto appetit quedam, uel urbana uerba, uel rustica, uel faceta, que nos iocularitatem alio uerbo possumus appellare, ut risum moueat audientibus. uerum hec a sanctis uiris penitus propellenda, quibus magis conuenit lugere: Beati enim qui lugent, quoniam ipsi consolabuntur.

Sed magis gratiarum actio. Querat aliquis et dicat: quid sibi uult post fornicationem prohibitam et immunditiam, ceteraque uitia, gratiarum actio? In hoc loco non ista est nominata, iuxta quam gratias agimus Deo, sed iuxta quam gratiam, siue gratiosi et  salsi apud homines appellamur. Decet enim Christiani sermonem sale esse conditum, ut gratiam apud audientes habeat.

Hoc autem scitote intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei. Notandum quod sex uitiis supra prohibitis, fornicatione, immunditia, auaritia, turpitudine, stultiloquio, scurrilitate, nunc tantum tria posuerit, fornicationem, immunditiam, auaritiam, quibus qui fuerit obnoxius, hereditatem in regno Christi et Dei habere non possit. Si enim stultiloquus et scurra alieni essent a regno Dei, quomodo tres quos specialiter separamus, uideretur sententia esse crudelis, non ignoscere imbecillitati fragilitatis humane, cum  etiam per iocum nos dicta damnarent. Qui enim in sermone non labitur, perfectus est uir, quamuis enim aliquis a fornicatione, immunditia atque lasciuia alienus sit, tamen si stultiloquus et scurra fuerit, non tenebit eum locum, quem possessurus erat, si hec uitia non haberet. Respondeat quis, esto, stultiloquium, scurrilitas non eumdem habent reatum, quem fornicatio, immunditia et auaritia, nunquid non et turpitudinem cum tribus debuit nominare? Ad quod dicendum, turpitudinem hic significare abscondita cogitationum, cum inflammantur sensus nostri ad libidinem, et carnis titillatione anima ignita succenditur, et nichilominus Dei timore et mentis iudicio refrenatur. Denique etiam supra absque turpitudine tria pariter appellauit, dicens: Fornicatio  autem et omnis immunditia et auaritia, nec nominetur in uobis, et deinceps: Turpitudo cum stultiloquio et scurrilitate numerata est, et quomodo stultiloquium et scurrilitas, sic et ista turpitudo non perdit, nec in perpetuum excludit a regno. Inuenimus in locis plurimis prophetarum idololatriam fornicationem appellatam: Fornicabantur, inquit, post idola sua, et spiritu fornicationis seducti sunt . Potest itaque fornicatio et super idololatria intelligi. Si uero auarus ille accipitur, qui pecuniam utcunque conquirens, nummos per fas et nefas habere desiderat, iste idololatra in eo est, quia sculpturam ipsius nummi colit, et idola in ea celata ueneratur. Ut uoracium deus uenter est, ita cupidorum quoque iustissime pecunia deus dici potest. Maxime cum in alio loco  Apostolus cupiditatem idololatriam uocet. Ad hec uidendum quid sentire uoluerit dicens: In regno Christi et Dei, utrumnam aliud regnum Christi sit, aliud Dei, an idem regnum sit Patris et Filii. Et siquidem dixisset: in regno Filii et Patris, per Filium ueniremus ad Patrem, et licet esset diuersitas personarum, tamen esset regnantium una maiestas. Nunc uero cum dixerit: In regno Christi et Dei, ipsum Dominum et Christum intelligamus, quia et cum tradiderit regnum Deo et Patri, non erit Pater omnia in omnibus, sed Deus omnia in omnibus. Ubi autem Deus est, tam Pater quam Filius intelligi potest. Porro quod de Patre et Filio dicimus, hoc idem et de sancto Spiritu sentiamus.


Nemo uos decipiat inanibus uerbis. uerba que decipiunt atque supplantant, inania sunt et uacua, que uero edificant audientes, plena, cumulata, confertaque.

Propter hec enim uenit ira Dei in filios diffidentie. Diffidentie filii sic dicuntur, quomodo filii perditionis et fornicationis, et filii mortis et filii gehenne, et cetera his similia, que in uariis Scripturarum locis inuenire perfacile est.

Nolite ergo effici participes eorum. Particeps siue comparticeps fit diffidentie filiorum, qui in fornicatione et immunditia et in auaritia, propter que uenit ira Dei super filios diffidentie, reperitur, et particeps quidem eorum est, ab eo quod participatur et communionem habet malorum operum, comparticeps  uero is appellatur, qui cum aliis est particeps.

Eratis enim aliquando tenebre, nunc autem lux in Domino. Cum propter malitiam tenebre uocarentur, ad meliora conuersi, nunc lux appellantur in Domino. Omnis enim qui operatur malum, odit lucem, de iustis dicitur: Nunc autem lux in Domino. Tenebrosus est et filius noctis atque tenebrarum, qui operatur malum, qui uero operatur ueritatem et in lucem uenit lux est et filius lucis et diei.

Ut filii lucis ambulate. Si Deus lux est et tenebre non sunt in eo, filii lucis sunt, necnon, si Christus lux uera est, filii quoque eius, ad quos loquitur, dicens: Filioli mei, adhuc modicum uobiscum sum , filii uero lucis sunt, ex quo colligitur eosdem filios esse Dei patris, qui sunt filii Christi  Iesu.

Fructus enim est lucis, et cetera. Siquidem fructus lucis non solum est in bonitate, sed in iustitia et in ueritate, ubi itaque bonitas est, ibi et iustitia: ubi iustitia, ibi consequenter et ueritas. Apud bonum ergo Christi Patrem, ut ipsi quoque fatentur, et bonitas est et ueritas: ubi autem bonitas et ueritas, apud ipsum, et non apud alium, ut nunc Apostolus docet, iustitia est. Intelligat quoque Marcion ipsum Christum bonitatem, ueritatem et iustitiam nuncupari. Bonitatem in eo, quod non secundum opera, sed secundum misericordiam det gratiam credentibus in se; iustitia in eo, dum unicuique retribuit quod meretur; porro ueritas, dum ipse solus causas creaturarum omnium rerumque cognoscit.



EuANGELIUM LUCAE, CAP. XI.

»Erat iehsu eiiciens demonium, et illud erat mutum. Et cum eiecisset demonium, locutus est mutus, et admirate sunt turbe. Quidam autem ex eis dixerunt: In Beelzebub principe demoniorum eiicit demonia. Et alii tentantes, signum de celo querebant ab eo. Ipse autem ut uidit cogitationes eorum, dixit eis: Omne regnum in se ipsum diuisum desolabitur, et domus supra domum cadet. Si autem et Satanas in seipsum diuisus est, quomodo stabit regnum eius? quia dicitis: In Beelzebub eiicere me demonia. Si autem ego in Beelzebub eiicio demonia, filii uestri in quo eiiciunt? Ideo ipsi iudices uestri erunt. Porro si in digito Dei eiicio  demonia, profecto peruenit ad uos regnum Dei. Cum fortis armatus custodit atrium suum, in pace sunt omnia que possidet. Si autem fortior eo superueniens uicerit eum, uniuersa arma eius auferet, in quibus confidebat, et spolia eius distribuet. Qui non est mecum, aduersum me est, et qui non colligit mecum, dispergit. Cum immundus spiritus exierit ab homine, ambulat per loca inaquosa, querens requiem, et non inueniens, dicit: Reuertar in domum meam unde exiui. Et cum uenerit, inueniet eam scopis mundatam. Et tunc uadit et assumit septem alios spiritus secum nequiores se. Et ingressi habitant ibi. Et fiunt nouissima hominis illius peiora prioribus. Factum est autem cum hec diceret, extollens uocem quedam mulier de turba,  dixit illi: Beatus uenter qui te portauit, et ubera que suxisti. At ille dixit. Quinimo, beati qui audiunt uerbum Dei et custodiunt illud.«

Erat iehsu eiiciens demonium, et illud erat mutum, et cum eiecisset demonium, locutus est mutus, et admirate sunt turbe.  Demoniacus iste apud Mattheum, non solum mutus, sed et cecus fuisse narratur. Curatusque dicitur a Domino, ita ut loqueretur et uideret. Tria ergo signa simul in uno homine perpetrata sunt. Cecus uidet, mutus loquitur, possessus a demonio liberatur. Quod et tunc quidem carnaliter factum est, sed et quotidie completur in conuersione credentium, ut expulso primum demone, fidei lumen aspiciant, deinde ad laudes Dei tacentia prius ora laxentur.


Quidam autem ex his dixerunt: In Beelzebub principe demoniorum eiicit demonia.  Non hec aliqui de turba, sed pharisei calumniabantur et scribe, sicut alii Euangeliste testantur. Turbis quippe, que minus erudite uidebantur, Dei semper facta mirantibus, illi contra, uel negare hec, uel que negare nequiuerant, sinistra interpretatione peruertere laborabant, quasi non hec diuinitatis, sed immundi spiritus opera fuissent. Ideo in Beelzebub, qui deus erat Accaron. Nam Beel quidem ipse est Baal. Zebub autem, musca uocatur. Nec iuxta quedam mendosa exemplaria, l littera uel d in fine est nominis legenda, sed b. Beelzebub ergo Baal muscarum, id est, uir muscarum, siue habens muscas, interpretatur. Ob sordes uidelicet immolatitii cruoris, ex  cuius spurcissimo ritu uel nomine principem demoniorum cognominabant.

Et alii tentantes, signum de celo querebant ab eo.  uel in morem Helie, ignem de sublimi uenire cupiebant, uel in similitudinem Samuelis tempore estiuo mugire tonitrua, coruscare fulgura, imbres ruere, quasi non possint et alia calumniari et dicere, ex occultis et uariis eris passionibus accidisse. At tu qui calumniaris ea que oculis uides, manu tenes, utilitate sentis, quid facis de his que de celo uenerint? utique respondebis, et magos in Aegypto multa signa fecisse de celo .

Ipse autem ut uidit cogitationes eorum, dixit eis: Omne regnum in seipsum diuisum desolabitur, et domus  supra domum cadet. Non ad dicta, sed ad cogitata respondit, ut uel sic compellerentur credere potentie eius, qui cordis uidebat occulta. Si autem omne regnum in seipso diuisum desolabitur, ergo Patris et Filii et Spiritus sancti regnum non est diuisum, quod sine ulla contradictione, non aliquo impulsu desolandum, sed eterna est stabilitate mansurum

Si autem et Satanas in semetipso diuisus est, quomodo stabit regnum ipsius? quia dicitis in Beelzebub eiicere me demonia. Hoc dicens, ex eorum confessione uolebat intelligi; quod in eum non credendo, in regno diaboli esse elegissent, quod utique aduersum se diuisum stare non posset. Eligant ergo Pharisei quod uoluerint, si Satanas Satanan non potest eiicere,  nichil contra Dominum, quod dicerent inuenire potuerunt, si autem potest, multo magis sibi prospiciant, et recedant de regno eius, quod aduersum se diuisum stare non potest. In quo autem Dominus Christus eiiciat demones, ne demoniorum principem existiment, attendant quod sequitur:

Si autem ego in Beelzebub eiicio demonia, filii uestri in quo eiiciunt? Ideo ipsi iudices uestri erunt. Dixit hoc utique de discipulis suis, illius populi filiis, qui certe discipuli Domini Iesu Christi bene sibi conscii fuerant, nichil se malorum artium a bono Magistro didicisse, ut in principe demoniorum eiicerent demones. Ideo, inquit, ipsi iudices erunt uestri. Ideo, inquit, ipsi ignobilia et contemptibilia huius mundi, in quibus non artificiosa malignitas, sed sancta simplicitas  mea apparet, ipsi testes mei, iudices uestri erunt. Aliter, filios Iudeorum, exorcistas gentis illius ex more significat, qui ad inuocationem eiiciebant demones, et coarctat eos interrogatione prudenti, ut confiteantur Spiritus sancti esset opus? Quod si expulsio, inquit, demonum in filiis uestris, Deo non demonibus deputatur, quare in me idem opus non eamdem habeat causam. Ergo ipsi iudices uestri erunt, non potestate, sed comparatione, dum illi expulsionem demonum Deo assignant, uos Beelzebub principi demoniorum.

Porro si in digito Dei eiicio demonia, profecto peruenit in uos regnum Dei. Iste est digitus, quem confitentur et magi, qui contra Moysem et Aaron signa faciebant, dicentes: Digitus Dei est iste ,  quo et tabule lapidee scripte sunt in monte Sina. Igitur manus et brachium, Dei Filius est, et digitus eius, est Spiritus sanctus, Patris et Filii et Spiritus sancti una substantia est. Non te scandalizet membrorum inequalitas, cum edificet unitas corporis. Aliter, digitus Dei uocatur Spiritus sanctus, propter partitionem donorum, que in eo dantur unicuique propria, siue hominum, siue angelorum, in nullis enim membris nostris magis apparet partitio quam in digitis. Quod autem dixit, peruenit in uos regnum Dei, regnum Dei nunc dicit, quo damnantur impii, et a fidelibus, de peccatis suis penitentiam nunc agentibus, secernuntur. Aliter, regnum Dei Christus est, de quo alibi: Regnum Dei intra uos est, siue  ueniet uobis regnum Dei, illud sublime solium, unde Ioannes aiebat: Penitentiam agite, appropinquabit enim regnum celorum.

Cum fortis armatus custodit atrium suum, in pace sunt omnia que possidet. Fortem diabolum, atrium uero illius mundum, qui in maligno positus est, appellat, in quo usque ad Saluatoris aduentum male pacato potiebatur imperio, quia in cordibus infidelium, sine ulla contradictione quiescebat, unde et alibi princeps mundi uocatur, dicente Domino: uenit enim princeps mundi, et in me nichil inueniet , et iterum: Nunc princeps mundi eiicietur foras, de qua hic eiectione subiungitur.

Si autem fortior illo superueniens uicerit eum, uniuersa arma eius auferet, in quibus confidebat et spolia  eius distribuet. De seipso quippe loquitur, quod non concordi fallax operatione, quemadmodum calumniabantur, sed fortiori potentia uictor, homines a demonio liberaret. Arma in quibus male fortis ille confidebat, que sunt? nequitie spiritales. Spolia uero eius ipsi homines sunt ab eo decepti, que uictor Christus distribuit, quod est insigne triumphantis, quia captiuam ducens captiuitatem, dedit dona hominibus, quosdam quidem apostolos, alios euangelistas, hos prophetas, illos pastores ordinans et doctores.

 Intrat ergo in domum fortis, id est, in hoc seculum mortalium, sub potestate diaboli, quantum ad ipsam mortem pertinet, constitutum. De ipso quippe scriptum est: quod potestatem habeat  mortis. Intrat ergo domum fortis, id est, in suo dominatu habentis genus humanum, et prius alligat eum, id est, eius cercet et cohibet potestatem. Potestatis sue fortioribus uinculis, sic eripit uasa eius, quecunque predestinauit eripere, ab eius liberans potestate, ut illo non impediente, credant in istum libera uoluntate.

Qui non est mecum, aduersum me est, et qui non colligit mecum, dispergit.  Non putet quisquam de hereticis et schismaticis, quanquam et ita ex superfluo possit intelligi, sed ex consequentibus textuque sermonis, ad diabolum refertur. Et quod non possint opera Saluatoris Belzebub operibus comparari: ille cupit animas hominum tenere captiuas, Dominus liberare: ille predicat idola,  hic unius Dei notitiam: ille trahit ad uitia hic ad uirtutes reuocat.

Cum immundus spiritus exiret de homine, ambulabat per loca inaguosa. Quamuis simpliciter intelligi possit, Dominum hec ad distinctionem suorum et Satane operum, adiunxisse. Quod scilicet ipse semper polluta mundare, Satanas uero mundata grauioribus festinet contaminare sordibus, tamen et de heretico quolibet, uel schismatico, uel etiam malo catholico potest non inconuenienter accipi. De quo, tempore baptismatis, spiritus immundus, qui prius in eo habitauerat, ad confessionem catholice fidei, abrenuntiationem conuersationis, eiiciatur; locaque inaquosa peragret, id est, corda fidelium, que a  mollitie fluxe cogitationis expurgata sint, callidus insidiator exploret, si quos ibi forte suos nequitie gressus figere possit, sed bene dicitur.

Querens requiem, et non inueniens. Quia castas mentes effugiens, in solo diabolus corde prauorum gratiam sibi potest inuenire quietem. Unde de illo Dominus: Sub umbra, inquit, dormit in secreto calami, et in locis humentibus ; in umbra, uidelicet tenebrosas conscientias: in calamo, qui foris nitidus, intus est uacuus, simulatrices: in locis humentibus, lasciuas mollesque mentes insinuans.

Dicit: Reuertar in domum meam unde exiui. Timendus est iste uersiculus, non exponendus, ne culpa quam in nobis exstinctam credebamus, per incuriam nos uacantes opprimat


Et cum uenerit, inuenit scopis mundatam. Hoc est, gratia baptismatis a peccatorum labe castigatam, sed nulla boni operis industria cumulatam. Unde bene Mattheus hanc domum uacantem, scopis mundatam atque ornatam dicit inuentam: mundatam uidelicet a uitiis pristinis per baptismum, uacantem a bonis actibus per negligentiam, ornatam simulatis uirtutibus per hypocrisim.

Et tunc uadit et assumit septem alios spiritus nequiores se, et ingressi habitant ibi. Per septem malos spiritus uniuersa uitia designat. Quemcunque enim post baptisma siue prauitas heretica, seu mundana cupiditas arripuit, mox omnium prosternet in ima uitiorum. Unde recte, nequiores tunc eo spiritus dicuntur ingressi, quia non solum habebit illa septem  uitia, que septem spiritalibus sunt contraria uirtutibus, sed et per hypocrisim ipsas se uirtutes habere simulabit.

Et sunt nouissima hominis illius peiora prioribus. Medius quippe erat ei, uiam ueritatis non cognoscere, quam post agnitionem retrorsum conuerti. Quod in Iuda traditore, uel Simone Mago, ceterisque talibus specialiter legimus impletum. Quo autem generaliter hec parabola tendat, ipse secundum Mattheum Saluator exposuit, ubi ea terminata, mox subdit, dicens: Sic erit et generationi huic pessime, id est, quod de uno quolibet specialiter geri solet enarraui, hoc in tota generaliter huius populi gente geri non desinit.

Immundus quippe spiritus exiuit a Iudeis, quando  acceperunt legem, et ambulauit per loca arida, querens sibi requiem. Expulsus uidelicet a Iudeis, ambulauit per gentium solitudines; que cum postea Domino credidissent, ille non inuento loco in nationibus, dixit, reuertar in domum meam pristinam unde exiui. Habeo Iudeos, quos ante dimiseram. Et ueniens inuenit uacantem scopis mundatam. uacabat enim templum Iudeorum, et Christum hospitem non habebat dicentem: Dimittetur uobis domus uestra deserta . Quia igitur Dei et angelorum presidia non habebant, et ornati erant superfluis obseruationibus Phariseorum, reuertitur ad eos diabolus, et septenario sibi numero demonum addito, habitat pristinam domum, et fiunt posteriora  illius populi peiora prioribus. Multo enim nunc maiore demonum numero possidentur, blasphemantes in synagogis suis Christum Iesum, quam in Aegypto possessi fuerant ante legis notitiam. Quia aliud est uenturum non credere, aliud eum non suscepisse qui uenerit. Septenarium enim numerum adiunctum diabolo, uel propter sabbatum intellige, uel propter numerum Spiritus sancti, ut quomodo in Isaia super uirgam de radice Iesse, et florem qui de radice eius conscendit, septem spiritus uirtutum descendisse narrantur, ita et e contrario uitiorum numerus in diabolo consecratus sit.

Factum est autem cum hec diceret, extollens uocem quedam mulier de turba dixit illi: Beatus uenter qui te portauit, et ubera que suxisti. Magne deuotionis  et fidei hec mulier ostenditur, que Scribis et Phariseis Dominum tentantibus simul et blasphemantibus, tanta eius incarnationem pre omnibus sinceritate cognoscit, tanta fiducia confitetur, ut et presentium procerum calumniam, et futurorum confundat hereticorum perfidiam. Nam sicut tunc Iudei sancti Spiritus opera blasphemando, uerum consubstantialemque Patris Dei Filium negabant, sic et heretici postea negando, Mariam semper uirginem, sancti Spiritus operante uirtute, nascituro ex humanis membris unigenito Deo, carnis sue materiam ministrasse, uerum, consubstantialemque matris filium hominis, fateri non debere dixerunt. Sed si caro uerbi Dei secundum carnem nascentis a carne uirginis matris pronuntiatur extranea, sine causa  uenter qui eam portasset, ubera que lactassent, beatificantur. Qua enim consequentia eius lacte credatur nutritus, cuius semine negatur esse conceptus, cum ex unius eiusdemque fontis origine, secundum physicos, uterque liquor emanare probetur. Nisi forte putanda est uirgo sementiuam sue carnis materiam, nutriendo in carne Dei Filio sug gerere potuisse, incarnando autem, quasi maiori et inusitato miraculo minime potuisse. Sed huic opinioni obstat Apostolus, dicens: Quia misit Deus Filium suum, factum ex muliere, factum sub lege . Neque enim audiendi sunt, qui legendum putant: Natum ex muliere, factum sub lege, sed factum ex muliere, quia conceptus in utero uirginali, carnem non de nichilo, non aliunde, sed materna  traxit ex carne. Alioquin, nec uere filius hominis diceretur, qui originem non haberet ex homine. Et nos igitur his contra Euthicen dictis, extollamus uocem cum Ecclesia catholica, cuius hec mulier typum gessit. Extollamus et mentem de medio turbarum, dicamusque Saluatori: Beatus uenter qui te portauit, et ubera que suxisti. uere enim beata parens, que, sicut quidam ait ,

Enixa est puerpera regem.
Numen et eterno complectens omnia gyro.
Gaudia matris habens, cum uirginitatis honore.
Qui celum terramque tenet per secula, cuius
Imperium sine fine manet, que uentre beato,
Nec primam similem uisa est, nec habere sequentem.

At ille dixit: Quinimo, beati qui audiunt uerbum  Dei, et custodiunt illud. Pulchre Saluator attestationi mulieris annuit. Non eam tantummodo, que uerbum Dei corporaliter generare meruerat, sed et omnes, quidem uerbum spiritualiter auditu fidei concipere, et boni operis custodia, uel in suo, uel in proximorum corde parere, et quasi alere studuerint, asseuerans esse beatos. Quia et eadem Dei genitrix, et inde quidem beata, quia uerbi incarnandi ministra est facta temporalis, sed inde multo beatior, quia eiusdem semper amandi custos manebat eterna. Qua sententia, sapientes Iudeorum clam percutit, qui uerbum Dei non audire et custodire, sed negare et blasphemare querebant.



FERIA SEXTA HEBDOMADAE SECUNDAE IN QUADRAGESIMA.



EuANGELIUM IOANNIS, CAP. Iu.

»iehsu autem fatigatus ex itinere, sedebat sic supra fontem, hora autem erat quasi sexta. uenit mulier de Samaria haurire aquam. Dicit ei iehsu: Da mihi bibere. Discipuli enim eius abierunt in ciuitatem, ut cibos emerent. Dicit ergo ei mulier illa Samaritana: Quomodo tu, Iudeus cum sis, bibere a me poscis, que sum mulier Samaritana? Non enim coutuntur Iudei Samaritanis. Respondit iehsu et dixit ei: Si scires donum Dei, et quis est qui dicit tibi, da mihi bibere, tu forsitan petisses ab eo, et dedisset tibi aquam uiuam. Dicit ei mulier: Domine, neque in quo haurias habes, et puteus altus est.  Unde ergo habes aquam uiuam? Nunquid tu maior es patre nostro Iacob, qui dedit nobis puteum, et ipse ex eo bibit et filii eius, et pecora eius? Respondit iehsu et dixit ei; Omnis qui bibit ex aqua hac, sitiet iterum. Qui autem biberit ex aqua quam ego dabo ei, non sitiet in eternum. Sed aqua quam ego dabo ei, fiet in eo fons aque salientis in uitam eternam. Dicit ad eum mulier: Domine, da mihi hanc aquam, ut non sitiam, neque ueniam huc haurire. Dicit ei iehsu: uade, uoca uirum tuum, et ueni huc. Respondit mulier et dixit: Non habeo uirum. Dixit ei iehsu: Bene dixisti, quia non habeo uirum, quinque enim uiros habuisti, et nunc quem habes, non est tuus uir, hoc uere dixisti. Dicit ei mulier: Domine,  uideo quia propheta es tu, patres nostri in monte hoc adorauerunt, et uos dicitis: quia Hierosolymis est locus ubi adorare oportet. Dicit ei iehsu: Mulier, crede mihi, quia uenit hora, quando neque in monte hoc, neque in Hierosolymis adorabitis Patrem. uos adoratis quod nescitis, nos adoramus quod scimus. Quia salus ex Iudeis est. Sed uenit hora et nunc est, quando ueri adoratores adorabunt patrem in spiritu et ueritate. Nam et pater tales querit, qui adorent eum. Spiritus est Deus, et eos qui adorant eum, in spiritu et ueritate oportet eum adorare. Dicit ei mulier: Scio quia Messias uenit, qui dicitur Christus; cum ergo ille uenerit, nobis annuntiabit omnia. Dicit ei iehsu:  Ego sum qui loquor tecum. Et continuo uenerunt discipuli eius et mirabantur, quia cum muliere loquebatur, nemo tamen dixit: Quid queris? aut quid loqueris cum ea? Reliquit ergo hydriam suam mulier et abiit in ciuitatem, et dixit illis hominibus: uenite et uidete hominem qui dixit mihi omnia quecunque feci. Nunquid ipse est Christus? Exierunt ergo de ciuitate, et ueniebant ad eum. Interea rogabant eum discipuli, dicentes: Rabbi, manduca. Ille autem dixit eis: Ego cibum habeo manducare, quem uos nescitis. Dixerunt ergo discipuli ad inuicem: Nunquid aliquis attulit ei manducare? Dicit eis iehsu: Meus cibus est, ut faciam uoluntatem eius qui misit me, ut perficiam opus eius. Nonne uos dicitis, quod adhuc  quatuor menses sunt, et mensis uenit? Ecce dico uobis: Leuate oculos uestros et uidete regiones, quia albe sunt iam ad messem. Et qui metit, mercedem accipit, et congregat fructum in uitam eternam. Ut et qui seminat simul gaudeat, et qui metit. In hoc enim est uerbum uerum, quia alius est qui seminat, et alius est qui metit. Ego misi uos metere, quod non laborastis, alii laborauerunt, et uos in labores eorum introistis. Ex ciuitate autem illa, multi crediderunt in eum Samaritanorum, propter uerbum mulieris, testimonium perhibentis, quia dixit mihi omnia quecunque feci. Cum uenissent ergo ad illum Samaritani rogauerunt eum, ut ibi maneret, et mansit ibi duos dies. Et multo plures crediderunt propter  sermones eius. Et mulieri dicebant: Quia non propter tuam loquelam credimus. Ipsi enim audiuimus et scimus quia hic est uere Saluator mundi.«

iehsu fatigatus ex itinere, sedebat sic super fontem, hora erat quasi sexta. iehsu ergo fatigatus ex itinere, quid est aliud, quam fatigatus in carne, infirmus in carne iehsu? Iter ipsius est caro assumpta pro nobis, quia non ad nos ueniret, nisi formam uisibilis carnis assumeret. Quia ergo uenire ad nos eo modo dignatus est, ut in forma serui, assumpta carne, appareret, ipsa carnis assumptio est iter ipsius. Quare ergo hora sexta, quia etate seculi sexta. Ad puteum fatigatus uenit, quia infirmam carnem  portauit. Ad puteum, quia ad profunditatem huius habitationis nostre, unde dicitur: De profundis clamaui ad te, Domine . Sedit, quia humiliatus est.

Et uenit mulier de Samaria haurire aquam. Ista mulier typum gerebat Ecclesie. uentura enim erat Ecclesia de gentibus alienigena a genere Iudeorum. Audiamus ergo illam nos, et in illa agnoscamus nos, et in illa gratias agamus Deo pro nobis. Illa etenim aqua, quam de puteo haurire uenerat, uoluptas seculi est, profunditate tenebrosa, hic eam hauriunt homines hydria cupiditatis, nam et hydria cupiditatem significat.

Dicit ei iehsu: Da mihi bibere. Ille autem qui bibere querebat, fidem ipsius mulieris sitiebat. Petit  bibere et promittit bibere. Eget quasi accepturus, et affluit tanquam satiaturus.

Si scires, inquit ei iehsu, donum Dei, et quis esset qui dicit tibi: Da mihi bibere, tu forsitan petisses ab eo, et dedisset tibi aquam uiuam. Donum Dei est Spiritus sanctus. Aqua uero quam Dominus ei promittebat dari, ut non sitiret in eternum, illa est, de qua dictum est: Apud te est, Domine, fons uite. Et iterum: Satiabimur in bonis domus tue. Nam quomodo sitient, qui inebriabuntur ab ubertate domus tue? Promittebant ergo saginam quamdam et satietatem, et illa nondum intelligens, dicit ad eum:

Domine, da mihi hanc aquam, ut non sitiam, neque ueniam huc haurire. Dicit ei iehsu: uade, uoca uirum tuum, et ueni huc. Quid est? uoca uirum tuum, id  est, adhibe intellectum. uidens ergo iehsu, quia mulier non intelligebat, et uolens eam intelligere: uoca, inquit, uirum tuum, ideo enim nescis quod dico, quia intellectus tuus non adest, uoca uirum tuum, presenta intellectum tuum, per quem docearis, corrigaris. Intellectum autem adhibe, tanquam uirum, et intellige que loquor, quia nec ad uoluntatem aurium pertinet, nec ad oculos, nec ad olfactum, nec ad gustum, nec ad tactum, sed mente sola capiuntur, intellectu solo hauriuntur, illa uero nondum aduocato uiro. id est, non adhibito intellectu.

Respondit et dixit: Non habeo uirum. Dicit ei iehsu: Bene dixisti, quia non habeo uirum, quinque enim uiros habuisti, et nunc quem habes, non est tuus  uir, hoc uere dixisti. Multi quippe intellexerunt quinque uiros mulieris huius, quinque libros Moysi. Utebantur eis Samaritani, et sub eadem lege erant. Nam inde illis et circumcisio inerat. Aliter uidetur mihi, quinque uiros anime, quinque sensus corporis esse. Quare autem uiri dicti sunt, quia legitimi a Deo quippe facti, et a Deo donati anime. Infirma est adhuc, que istis quinque sensibus regitur, et sub istis quinque uiris agit, ubi uero intellectus, sapientia imbutus, regere ceperit animam, et discretus ceperit secernere iusta et iniusta, bona et mala, utilia et inutilia, castitatem et impudicitiam, hanc ut amet, et illa ut uitet, caritatem et odium in hac ut sit, in illo ut non sit, hic uir quinque illis uiris in ista muliere non successerat. Ubi ergo non  succedit intellectus, error dominatur. De isto illi Dominus dixit: Hunc quem habes non est tuus uir. Error autem iste, non erat legitimus uir, sed adulter. uoca itaque, non adulterum, inquit Dominus, sed uirum tuum intellectum, me capias, non errore de me aliquid sentias falsum.

Dicit mulier: Domine, uideo quia propheta es tu. Tunc cepit uenire uir, nondum plene uenit. Prophetam Dominum putabat, erat quidem et propheta, nam de seipso ait: Non est propheta sine honore, nisi in patria sua ; item de illo dictum est ad Moysen: Prophetam eis suscitabo de fratribus eorum similem tui . Similem scilicet ad formam carnis, non ad eminentiam maiestatis.


Patres nostri in monte hoc adorauerunt. Dicit ei iehsu: Mulier, crede mihi. Iam enim est in te, qui credat, quia presens est uir tuus, cepisti adesse intellectu, quando me prophetam appellasti. Ergo mulier, crede mihi, quia uenit hora, et nunc est. Que ergo hora? quando ueri adoratores adorabunt Patrem in spiritu et ueritate. Quia spiritus est Deus, et eos, qui adorant eum, in spiritu et ueritate oportet adorare.

Nos adoramus quod scimus, uos adoratis quod nescitis, quia salus ex Iudeis est. Multum dedit ex Iudeis, sed noli istos reprobos accipere. Ex persona quidem Iudeorum dictum est, sed non omnium Iudeorum, non reproborum, sed de qualibus fuerunt apostoli, quales fuerunt prophete, quales fuerunt  illi omnes sancti, qui omnia sua uendiderunt, et pretia rerum suarum ad pedes apostolorum posuerunt. Non repulit enim Deus plebem suam, quam presciuit. Audiuit hoc mulier ista, et addidit:

Scio quia Messias uenit, qui dicitur Christus. Cum ergo uenerit ille, nobis annuntiabit omnia. Iam enim digna erat, cui manifestaretur. Messias autem unctus est. Unctus Grece , Hebraice [Figure: [Hebrew text] 2Kb]

Dicit ei Christus: Ego sum, qui loquor tecum, et rel. Reliquit ergo mulier hydriam suam audito: Ego sum qui loquor tecum, et recepto in corde Christo Domino, quid faceret, nisi iam hydriam dimitteret, et euangelizare curreret? Hydria Greco nomine appellatur. Grece enim aqua dicitur, quasi dicatur aquarium. Significat enim in hoc loco cupiditatem,  proiecit cupiditatem, et properauit annuntiare ueritatem. Discant qui nolunt euangelizare, proiiciant hydriam ad puteum, et sic currant annuntiare Christum, sicut illa onere abiecto, currit ad ciuitatem, et dicit illis hominibus: uenite et uidete hominem, qui mihi dixit omnia quacunque feci, nunquid non ipse est Christus? etc.

Nonne uos dicitis, quod adhuc quatuor menses sunt, et messis uenit, etc. Iam ista mulier fructus maturus erat, et erant albe messes, et falcem querebant. Quia quod antea per prophetas seminatum fuerat, maturum factum erat, falcem et trituram desiderabat. Messores tantummodo mittendi erant, unde et Dominus inquit illis:

Misi uos quoque metere quod non seminastis, alii  seminauerunt et uos in eorum labores introistis. Qui laborauerunt? Ipse Abraham, Isaac, Iacob, Moyses et ceteri patriarche et omnes prophete. Legite labores eorum, in omnibus eorum laboribus, prophetia est Christi, et ideo seminatores. Ergo iam in Iudea messis parata erat. Quid inde factum est. De ipsa messe eiecta sunt pauca grana, et seminauerunt orbem terrarum, et surgit alia messis, que in fine seculi metenda est. Ita ergo messis crescit inter zizaniam, cuius messores non apostoli, sed angeli sunt. uidete quid dictum sit: simul gaudeat qui seminat, et qui metet. Disparis temporis labores habuerunt apostoli et prophete, sed gaudio pariter perfruentur, mercedem simul accepturi sunt uitam  eternam. Rogauerunt eum, ut ibi maneret, et mansit ibi duos dies et reliqua. Christus nuntiatur per Christianos amicos, tanquam muliere, hoc est, Ecclesia annuntiante, ad Christum ueniunt, qui foris sunt, et nondum sunt Christiani. Credunt per istam famam. Manet apud eos biduo, hoc est, dat illis duo precepta caritatis, id est, dilectionem Dei et proximi, et multo plures et firmius credunt, quoniam ipse est uere Saluator mundi.



SABBATO HEBDOMADAE SECUNDAE IN QUADRAGESIMA.



EuANGELIUM IOANNIS, CAP. uIII.

»Perrexit iehsu in montem Oliueti, et diluculo iterum uenit in templum, et omnis populus uenit ad eum, et sedens docebat eos. Adducunt autem  Scribe et Pharisei mulierem in adulterio deprehensam, et statuerunt eam in medio, et dixerunt ei: Magister, hec mulier modo in adulterio deprehensa est. In lege autem Moyses mandauit nobis huiusmodi lapidare. Tu ergo quid dicis? Hec autem dicebant tentantes eum, ut possent accusare eum. iehsu autem inclinans se deorsum, digito scribebat in terram. Cum autem perseuerarent interrogantes eum, erexit se et dixit eis: Qui sine peccato est uestrum, primus in illam lapidem mittat. Et iterum se inclinans scribebat in terram. Audientes autem hec, unus post unum exibant, incipientes a senioribus. Et remansit iehsu solus, et mulier in medio stans. Erigens autem se iehsu dixit ei: Mulier, ubi sunt qui te accusabant? Nemo te condemnauit? Que  dixit: Nemo, Domine. Dixit autem ei iehsu: Nec ego te condemnabo. uade, etiam amplius noli peccare.«

Perrexit iehsu in montem Oliueti. Mons quippe Oliueti sublimitatem dominice pietatis et misericordie designat, quia et Grece , misericordia dicitur, Oliuetum uocatur oleum, et ipsa unctio olei fessis solet afferre leuamen. Sed et hoc quoque oleum et uirtute ac puritate preeminet, et quemcunque ei liquorem superfundere uolueris, confestim hunc transcendere, eique superferri consueuit, gratiam misericordie celestis non inconuenienter insinuat de qua scriptum est: Suauis Dominus uniuersis, et miserationes eius super omnia opera  eius .

Et diluculo uenit iterum in templum. Tempus quoque diluculi, exortum eiusdem gratie, qua remota legis umbra, lux euangelice ueritatis erat reuelanda, demonstrat. Pergit ergo iehsu in montem Oliueti, ut arcem misericordie in se constare denuntiet. uenit iterum diluculo in templum, ut eamdem misericordiam, cum incipiente Noui Testamenti lumine, fidelibus, templo uidelicet suo, pandendam prebendamque significet.

Et omnis populus uenit ad eum, et sedens docebat eos. Sessio Domini humilitatem incarnationis eius, per quam nobis misereri dignatus est, insinuat. Bene autem dicitur: quia cum sedens doceret iehsu, omnis populus uenit ad eum, quia postquam humilitate sue  carnis proximus hominum factus est, libentius est a multis eius sermo receptus, namque a pluribus est superba impietate contemptus, audierunt enim mansueti et letati sunt.

Adducunt autem Scribe et Pharisei mulierem in adulterio deprehensam, et statuerunt eam in medio, et dixerunt ei: Magister, hec mulier modo deprehensa est in adulterio, in lege autem Moyses mandauit nobis huiusmodi lapidare, etc. Ut, si ipse hanc lapidandam decerneret, deriderent eum, quasi misericordie, quam semper docebat, oblitum. Si lapidare uetaret, striderent in eum dentibus suis, et quasi fautorem scelerum legisque contrarium, uelut merito, damnarent.

iehsu autem inclinans se deorsum, digito scribebat  in terra. Per inclinationem Iesu, humilitas, per digitum, qui articulorum computatione flexibilis est, subtilitas discretionis exprimitur. Porro per terram, cor humanum, quod uel bonarum actionum uel malarum solet reddere fructus, ostenditur. Postulatus ergo Dominus iudicare de peccatrice non statim dat iudicium, sed prius se inclinans deorsum, digito scribit in terra, ac tum demum cum obnixe rogatur iudicat. Nos uidelicet typice instituens, ut quandocunque proximorum errata conspicimus, non hec antea reprehendendo iudicemus, quam ad conscientiam nostram humiliter reuersi, digito eam discretionis solerter exculpemus. Et quid in ea conditori placeat, quidue displiceat, sedula examinatione dirimamus, iuxta illud Apostoli: Fratres, et si preoccupatus  fuerit homo in aliquo delicto, uos, qui spiritales estis, instruite huiusmodi in spiritu mansuetudinis, considerans teipsum, ne et tu tenteris .

Cum autem perseuerarent interrogantes eum, erexit se, et dixit eis: Qui sine peccato est uestrum, primus in illam lapidem mittat. Qui hinc et inde Domino Scribe et Pharisei tendebant laqueos insidiarum, putantes eum uel immisericordem futurum in iudicando, uel iniustum, preuidens ille dolos, quasi fila transit aranee, iudicium iustitie per omnia et mansuetudinem pietatis ostendens. Ecce temperantia miserandi: Qui sine peccato est uestrum. Ecce iterum iustitia iudicandi: Primus in illam lapidem mittat. Ac si dixisset: Si Moyses mandauit uobis mulierem huiusmodi lapidare, uidete quia non hoc  peccatores, sed iustos facere precepit, primo uos ipsi iustitiam legis implete, et sic innocentes manibus, et mundo corde ad lapidandam ream concurrite. Primo spiritalia legis edicta, fidem, misericordiam, et caritatem perficite, et sic ad carnalia iudicanda diuertite.

Et iterum se inclinans, scribebat in terra. Et quidem iuxta morem consuetudinis humane potest intelligi quod ideo Dominus coram tentatoribus improbis, inclinari et in terra scribere uoluerit, ut alio uultum intendens, liberum eis daret, exire, quos sua responsione perculsos, citius exituros, quam plura interrogaturos esse preuiderat.

Audientes autem, unus post unum exibant, incipientes  a senioribus, et remansit solus, et mulier in medio stans. Sed figurate nos admonet in eo, quod et ante datam et post datam sententiam, inclinans scripsit in terra, ut et priusquam peccantem proximum corripiamus, et postquam debite castigationis illi ministerium reddiderimus, nos ipsos digna humilitatis inuestigatione perpendamus, ne forte aut iisdem que in ipsis reprehendimus, aut aliis quibuslibet simus facinoribus irretiti. Sicut forte fieri poterit, ut ipse, qui homicidam reum mortis esse iudicauerit, ipse in seipso, per odium fraterne mortis, reus esse ante oculos conditoris inueniatur. Similiter, qui fornicationis crimen in fratre accusat, in seipso superbie facinus non uideat. Ideo iubetur iudex alieni criminis digito discretionis in corde suo describere,  ne forte in seipso reus inueniatur. Quid igitur nobis in huiusmodi periculis remedii, quid restat salutis? nisi ut cum peccantem conspicimus alium, mox inclinemur deorsum, hoc est, quam deiecti ex nostre conditione fragilitatis sumus, si non nos diuina pietas sustinet, et humiliter inspiciat. Digito scribamus in terra, id est, discrimine solerti pensemus, an cum beato Iob dicere possimus, neque enim reprehendit nos cor nostrum in omni uita nostra. Bene qui inclinatus scripsit in terra, erectus misericordie uerba deprimit. Quia quod per humane infirmitatis societatem promisit, per diuine uirtutem potentie omnibus donum pietatis impendit.

Erigens autem se iehsu, dixit ei: Mulier, ubi sunt qui te accusabant, nemo te condemnauit? que dixit:  Nemo, Domine: dixit autem ei iehsu: Nec ego te condemnabo; uade et amplius noli peccare. Nemo condemnare ausus est peccatricem, quia in se singuli cernere ceperant, quod magis damnandum cognoscerent. Sed qui accusantium turbas, prolato iustitie pondere fugauit, uideamus accusatam quanto misericordie munere subleuet. Sequitur.

Dixit autem iehsu, nec ego te condemnabo, uade, iam amplius noli peccare. Quoniam misericors et pius preterita relaxat. Quoniam iustus est, et iustitiam diligit, ne amplius iam peccet interdicit.  Dicebant apud semetipsos: Aut iubebit eam lapidare, et amittet mansuetudinem, unde placet hominibus: aut iubebit eam dimitti, et tenebimus preuaricatorem legis. Quid ergo respondit Dominus,  iussit lapidare dicens: Qui sine peccato est uestrum, primus in illam lapidem mittat. Tales enim ministros lex habere uoluit, qui priores uitarent, quod in aliis culpabant. Quid est: Inclinauit se et scribebat in terra? Descendit ad nos maiestas eterna, et indutus carne mortali descendit ad istam habitationem nostram, ubi mortaliter uiuimus, et digito scribebat in terra. Scribere enim signum facere est, littere autem signa sunt uocum, quando enim dico, Deus, iste due syllabe et quatuor littere signa sunt magne rei, que dicitur Deus, quam audiens omnis humana conscientia, contremescit. Ergo scribebat in terra, quid est aliud, nisi signa faciebat in terra. Totum quidquid hic fecit Dominus, si mortuum suscitauit,  si cecum illuminauit, scribebat in terra. Talia omnia signa sunt rerum expressa in corpore, significata in animo. Quod enim facere uolebat in animo, hoc prefigurabat in corpore. Neque enim Lazarus sic reuixit, ut non moreretur, aut quando sanauit oculos ceci, non eos moriens clausit, quid ergo profuit, quia signa faciebat, hoc est, digito scribebat in terra, ut corporalia facta dirigerent admirationem, admiratio suspenderet iudicium, ut quererent homines uim rerum uisibilium, et sanarentur inuisibiliter ad inuisibilia contuenda.



CONCORDIA.

Quamuis figuraliter plurimum sibi he due conueniant lectiones, tamen historialiter in ipso montis nomine istarum duarum fit concordia lectionum.



DOMINICA IN uICESIMA



EPISTOLA BEATI PAULI APOSTOLI AD GALATAS, CAP. Iu.

»Scriptum est: quoniam Abraham duos filios habuit, unum de ancilla et unum de libera. Sed qui de ancilla, secundum carnem natus est. Qui autem de libera, per repromissionem, que sunt per allegoriam dicta. Hec enim sunt duo Testamenta. Unum quidem in monte Sina, in seruitutem generans, que est Agar: Sina enim mons est in Arabia, qui coniunctus est ei, que nunc est Hierusalem, et seruit cum liberis suis. Illa autem que sursum est Hierusalem, libera est, que est mater nostra, scriptum est enim: Letare, sterilis, que  non paris, erumpe et clama que non parturis, quia multi filii deserte magis quam eius que habet uirum. Nos autem, fratres, secundum Isaac promissionis filii sumus. Sed quomodo tunc is, qui secundum carnem natus fuerat, persequebatur eum qui secundum spiritum, ita et nunc. Sed quid dicit Scriptura? Eiice ancillam et filium eius. Non enim erit heres filius ancille cum filio libere. Itaque, fratres, non sumus ancille filii, sed libere, qua libertate Christus nos liberauit.«

Scriptum est, quoniam Abraham duos filios habuit, unum de ancilla et unum de libera.  Uterque quidem de semine Abrahe. Sed illum genus demonstrat consuetudo nature, istum uero dedit promissio, significans gratiam, ibi humanus usus ostenditur, hic  diuinum beneficium commendatur.

Sed quide ancilla, secundum carnem natus est, qui autem de libera, per repromissionem.  Ismel carnis filius, Isaac fidei fuit. Illum enim Abraham ex ancilla, secundum carnalem consuetudinem genuit; istum contra naturam, repromissioni credendo, suscepit.

Que sunt per allegoriam dicta. Hoc est, aliud ex alio figuratum. Dedit regulam Apostolus, quomodo allegorizare debeamus, scilicet, ut manente historie ueritate, figuras intelligamus. Nam cum dixisset: Abraham uere duas uxores habuisse, postea quid he ipse prefigurarent mystica ratione significauit, hoc contra illos facit, qui totum secundum litteram  intelligi uolunt, et sensum allegoricum non recipiunt.

Hec enim sunt duo Testamenta, unum quidem in monte Sina. ueteris et Noui Testamenti doctrina, quasi due matres sunt, sed uetus in monte Sina per Moysen datum est.

 Nihil enim prodest Testamentum uetus de monte Sina in seruitutem generans, nisi quia testimonium perhibet Testamento Nouo. Alioquin, quamdiu legitur Moyses, uelamen super corda eorum positum est. Cum autem inde quisquam transierit ad Christum, auferetur uelamen transeuntium, quippe intentio ipsa mutatur, de uetere ad Nouum, ut Nouum quisque induat.

In seruitutem generans, que est Agar. In seruitutem  autem generans dixit, quia Iudei metu etiam presenti ac periculo, ad mandatorum obseruantiam cogebantur ut serui. Nam Christiani ad iugum suaue et onus leue premiis inuitantur, ut liberi, illi quasi serui, propter moralia precepta, etiam diuersis operibus occupantur. Nobis tanquam filiis, omnia seruilia onera, adimpletis moralibus, auferuntur, et illi sacerdotibus ex debito seruientes, tributa reddere etiam cogebantur. Nos uero preter caritatem nichil debentes, uoluntarie antistites nostros honoramus.

Sina mons est in Arabia, qui coniunctus est ei, qui nunc est Hierusalem, et seruit cum filiis eius. De qualitatibus locorum ostendit diuersitatem testamentorum. Agar itaque synagogam uult intelligi,  et terrenam Hierusalem, cui mons Sina, in quo est lex conscripta, coniunctus est. Huius ergo filii seruiunt oneribus legalium mandatorum.

Illa autem que sursum est Hierusalem, libera est. In Sare persona, uel Ecclesiam demonstrat, uel celestem Hierusalem, ideo de celo aduenit mediator, et Pontifex noui Testamenti, et Euangelium non in uno Iudee loco, sed in toto mundo est predicatum.

Que est mater nostra. De Ecclesie ergo filiis, que libera est, superna construitur Hierusalem, et ideo Galate libere filii serui esse non debent.

Scriptum est enim: Letare sterilis, que non paris, erumpe et clama que non parturis. Probat aliam nos matrem habere, meliorem quam Iudei Hierusalem.  Deserta autem diu fuit a sancto Spiritu, gentium mater Ecclesia. Nec habuit duos filios ante gratiam regenerationis, que postea gentes et populos, Deo in se operante, generauit.

Quam multi filii deserte. Id est Ecclesie, quam prefigurabat Anna, uoce prophetica, dicens: Quia sterilis peperit septem, et fecunda in filiis infirmata est, id est Synagoga per preuaricationem infidelium filiorum. In septem uero, septiformis gratia spiritus indicatur. Hoc notandum, quod quando dicit: Plures filii deserte, magis quam eius que habebat uirum, non penitus Synagoga excludatur a partu, sed multitudo ei gentium preferatur. Et ipsa enim in apostolis, et per apostolos primum populum genuit de  Iudeis. Unde duo Apostolorum principes agmina sibi credentium in Christo circumcisionis et gentium diuiserunt, ut ex utroque populo desertam prius, atque pauperculam edificarent Hierusalem.

Magis quam ei qui habet uirum. Hic Synagogam intellige, que uelut iugo uiri, ita legis onere premebatur, aut certe referendum est, que antequam eiiceretur, uirum se habere credebat.

Nos autem, fratres, secundum Isaac, promissionis filii sumus. Id est, non secundum Ismel, quomodo de Isaac promissum est Abrahe, ita de nobis, quod in eo benedicerentur omnes gentes.

Sed quomodo tunc, qui secundum carnem natus fuerat. Semper hi qui carnales sunt, eos qui spirituales sunt, persequuntur. Quare admirare non debemus,  sed ex hoc nos spirituales intelligamus, si tales nos insectentur, quod sub mysterio alio loco Apostolus indicauit: Caro resistit aduersus spiritum, et spiritus aduersus carnem.

Qui possunt intelligant magis Ecclesiam catholicam persecutionem pati superbia et impietate carnalium. Nam quidquid facit uera et legitima mater Ecclesia, etiam si asperum amarumque sentiatur, non malum pro malo reddit, sed bonum discipline, expellendo malo iniquitatis opponit.

Persequebatur eum qui secundum spiritum. In Genesi scriptum est. Quia ludebat Ismel cum Isaac . Sed hic ostenditur, non simplicem lusum fuisse, quem persecutionem appellat. Unde intelligitur quia scurrilem et leuem, sicut ipse erat,  facere cupiebat, ne illi posset in hereditate preferri, ideo Abraham deiiciendo eum uocem Sare iubetur audire.

Ita et nunc. Id est, ita uos isti similes student seruos legis efficere.

Sed quid dicit Scriptura: Eiice ancillam et filium eius. Quantumuis se iniquitas extollat ancilla est, et subiicienda est sanctis. Sicut et Iudei, quamuis Abrahe filios esse se iactent, quandiu filii ancille fuerint, et sub iugo legis carnaliter uixerint, nobiscum hereditatem habere non poterunt.

Non enim heres erit filius ancille cum filio libere. Nunc igitur querendum est cur antea Sara uoluit maritum de ancilla suscipere filium, aut cur nunc cum matre iubet expelli domo, quod non zelo fecit  accensa, sed mysterio prophetie compulsa. Agar quippe, secundum quod ait Apostolus, in seruitutem genuit carnalem populum. Sara uero liberum populum genuit, qui non secundum carnem, sed in libertate uocatus est, qua libertate liberauit eum Christus. Hoc igitur mysterio figurabatur, priorem populum in seruitutem peccatorum generatum in domo Rachel, id est, Ecclesie non manere in eternum, neque esse heredem uel consortem cultoribus Christi, nec cum filio nobili, id est, fideli populo, regnum celestis glorie possessurum. Quod uero exiens Agar infantem in humeros suos imposuit, significat quod peccator populus et insipiens Iudeorum ceruicem matris sue Synagoge grauauit, dum  dicit: Sanguis eius super nos et super filios nostros . Quod uero errat Agar in solitudine cum filio suo, significat Synagogam cum populo suo expulsam de terra sua, sine sacerdotio et sacrificio in toto orbe terrarum, et uiam, que est Christus, penitus ignorare.

Itaque, fratres, non sumus ancille filii, sed libere, qua libertate Christus nos liberauit. Non ergo debemus derelicta matre nostra ancillam sequi. Quia licet eiusdem uiri fuerit uxor, tamen ad tempus, quia nondum poterat Sara generare, id est, nondum fuerat Ecclesia maritante spiritu fecundata.



EuANGELIUM IOANNIS, CAP. uI.

»Abiit iehsu trans mare Galilee, quod est Tiberiadis. Et sequebatur eum multitudo magna, quia  uidebant signa que faciebat super his qui infirmabantur. Subiit ergo in montem iehsu, et ibi sedebat cum discipulis suis: Erat autem proximum Pascha, dies festus Iudeorum. Cum subleuasset ergo oculos iehsu, et uidisset quia multitudo maxima uenit ad eum, dicit ad Philippum: Unde ememus panes, ut manducent hi? Hoc autem dicebat tentans eum, ipse enim sciebat quid esset facturus. Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis eius Andreas, frater Simonis Petri: Est puer unus hic, qui habet quinque panes hordeaceos et duos pisces. Sed hec quid sunt inter tantos? Dixit ergo iehsu: Facite homines discumbere.  Erat autem fenum multum in loco. Discubuerunt ergo uiri numero quasi quinque millia. Accepit ergo iehsu panes, et cum gratias egisset, distribuit discumbentibus. Similiter et ex piscibus quantum uolebant. Ut autem impleti sunt, dixit discipulis suis: Colligite que superauerant fragmenta, ne pereant. Collegerunt ergo et impleuerunt duodecim cophinos fragmentorum, ex quinque panibus hordeaceis et duobus piscibus, que superfuerunt his qui manducauerunt. Illi ergo homines cum uidissent quod fecerat signum dicebant: Quia hic est uere propheta qui uenturus est in mundum.«

Abiit iehsu trans mare Galilee, quod est Tiberiadis,  et sequebatur eum multitudo magna, et reliqua.  Primo dicendum, iuxta historiam, quia mare Galilee, quod multis, pro diuersitate circumiacentium regionum, uocabulis distinguitur, illis tantum in locis mare Tiberiadis uocatur, ubi Tiberiadem ciuitatem, aquis, ut aiunt, calidis salubrem habitationem premonstrat. Siquidem interfluente Iordane, duodeuiginti passuum millibus in longum, et quinque extenditur in latum. Mystice autem, mare turbida ac tumentia seculi huius uolumina significat, in quibus praui quilibet, iniuste delectati, quasi profundi dediti pisces, mentem ad superna gaudia non intendunt. Unde bene idem mare Galilee, id est, rota cognominatur. Quia nimirum amor labentis seculi, quasi in uertiginem corda  mittit, que ad perennis uite desideria non permittit erigi, de qualibus Psalmista: In circuitu, inquit, impii ambulant . Sed abeuntem trans mare Galilee Iesum, multitudo maxima sequebatur, que doctrine sanationis et refectionis ab eo celestis munera summa perciperet, quia priusquam Dominus in carne appareret, sola illum gens Iudea sequebatur credendo. Postquam uero per incarnationis sue dispensationem fluctus uite corruptibilis adiit, calcauit, transiit, maxima mox eum multitudo credentium secuta est nationum, spiritualiter instrui, sanari ac satiari desiderans.

Subiit ergo in montem iehsu, et ibi sedebat cum discipulis suis. Quod autem subiens in montem iehsu, ibi sedebat cum discipulis suis, sed ueniente  ad eum multitudine descendit, atque hanc in superioribus reficit, quam in inferioribus paulo ante curauerat. Nequaquam frustra factum credamus, sed ad significandum mystice, quia doctrinam et carismata sua, Dominus iuxta percipientium capacitatem distribuit. Infirmis adhuc quidem mentibus ac paruulis spiritu, simpliciora monita committens, et apertiora credens sacramenta, celsioribus autem, quibusque et perfectioribus sensu, secretiora sue maiestatis arcana reserans, altiora deuote conuersationis itinera suggerens, et altiora premiorum celestium dona promittens.

Erat autem proximum Pascha, dies festus Iudeorum. Quod uero propinquante Pascha, Dominus turbas docet, sanat et reficit, possumus ita mystice interpretari.  Quia Pascha transitus dicitur, et quoscunque Dominus interna munerum suorum suauitate recuperat, ad salubrem profecto transitum preparat, ut carnales uidelicet concupiscentias mentis sublimitate transcendant: infirma mundi desideria, pariter et aduersa celesti spe et amore conculcent.

Cum subleuasset ergo oculos iehsu, et uidisset quia multitudo maxima uenit ad eum, dicit ad Philippum: Unde ememus panes, ut manducent hi? Quod subleuasset oculos iehsu, et uenientem ad se multitudinem uidisse perhibetur, diuine pietatis indicium est, quia uidelicet cunctis ad se uenire querentibus, gratia misericordie celestis occurrere consueuit. Et ne querendo errare possint, lucem sui spiritus  aperire currentibus non desinit. Nam quod oculi Iesu dona spiritus eius mystice designent, testatur in Apocalypsi Ioannes, qui figurate loquens de illo: Et uidi, inquit, agnum stantem tanquam occisum, habentem cornua septem, et oculos septem, qui sunt septem spiritus Dei, missi in omnem terram .

Hoc autem dicebat tentans eum, ipse enim sciebat quid esset facturus. Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. Quod autem tentans Philippum Dominus dixit: Unde, inquit, ememus panes ut manducent hi? Prouida utique dispensatione facit. Non ut ipse que non nouerat, discat, sed ut Philippus tarditatem sue fidei, quam magistro sciente, ipse nesciebat, tentatus agnoscat et miraculo  facto castiget. Neque enim dubitare debuerat, presente rerum creatore, qui educit panem de terra, et uino letificat cor hominis, paucorum denariorum panes sufficere turbarum millibus, non paucis, ut unusquisque sufficienter acciperet, etiam saturatus abiret.

Dicit ei unus ex discipulis eius Andreas, frater Simonis Petri: Est puer unus hic qui habet quinque panes hordeaceos et duos pisces. Sed hec quid sunt inter tantos? Quinque autem panes, quibus multitudinem populi saturauit, quinque sunt libri Moysi. Quibus spiritali intellectu patefactis et abundantiore iam sensu multiplicatis, auditorum fidelium quotidie corda reficit, qui bene hordeacei fuisse referuntur, propter nimirum austeriora legis edicta et tegumenta  littere grossiora, que interiorem spiritalis sensus quasi medulam celabant. Duo autem pisces quos addidit, psalmistarum non inconuenienter et prophetarum scripta significat, quorum uni canendo, alteri colloquendo, suis auditoribus futura Christi et Ecclesie sacramenta narrabant. Et bene per aquatilia animantia figurantur illius eui precones, in quo populus fidelium sine aquis baptismi uiuere nullatenus posset. Sunt qui putant duos pisces qui saporem suauem pani dabant, duas illas personas significare, quibus populus ille regebatur, ut per eas consiliorum moderamen acciperet, regiam scilicet et sacerdotalem. Ad quas etiam sacrosancta illa unctio pertinebat, quarum officium erat procellis et fluctibus popularibus, nunquam frangi atque corrumpi,  et uiolentes turbarum contradictiones, tanquam aduersantes undas sepe disrumpere, interdum ei custodita sua integritate cedere. Prorsus more piscium, tanquam in procellosa maris, sic in turbulenta populi administratione uersari, que tamen due persone prefigurabant, ambas enim solus ille sustinuit, et non figurate, sed proprie solus impleuit.

Est puer unus hic, et reliqua. Puer, qui quinque panes et duos pisces habuit, nec tamen hos esurientibus turbis distribuit, sed Domino distribuendos obtulit, populus est Iudeorum litterali sensu puerilis, siue qui Scripturarum dicta clausa secum tenuit, que tamen Dominus in carne apparens accepit, et quid intus haberent utilitatis ac dulcedinis  ostendit, quam multiplici spiritus gratia, que pauca ac despecta uidebantur exuberarent, patefecit, et hec per apostolos suos apostolorumque successores cunctis nationibus ministranda porrexit. Unde bene alii referunt euangeliste, quia panes et pisces Dominus discipulis, discipuli autem ministrauerunt turbis. Cum enim mysterium humane salutis initio cepisset enarrari per Dominum, ab eis qui audierunt, in nos confirmatum est. Quinque siquidem panes et duos pisces fregit et distribuit discipulis, quando aperuit illis sensum, ut intelligerent omnia que scripta essent in lege Moysi et prophetis et psalmis de ipso. Discipuli apposuerunt turbis, quando profecti predicauerunt ubique, Domino cooperante,  et sermonem confirmante sequentibus signis.

Dixit ergo iehsu, facite homines discumbere, erat autem fenum, etc. Fenum in quo discumbens turba reficitur, concupiscentia carnalis intelligitur, quam calcare ac premere debet omnis qui spiritalibus alimentis satiari desiderat. Omnis enim caro fenum, et omnis gloria eius tanquam flos feni . Discumbat ergo super fenum, florem feni conterat, hoc est, castiget corpus suum, et seruituti subiiciat, uoluptates carnis edomet, luxurie fluxa restringat, quisquis panis uiui cupit suauitate refici.

Discubuerunt ergo uiri numero quasi quinque millia. Quinque millia uirorum, qui manducauerunt, perfectionem uite eorum, qui uerbo reficiuntur, insinuant, quibus Apostolus ait: uiriliter agite et confortamini  . Millenarius autem numerus, ultra quem nulla nostra computatio succrescit, plenitudinem rerum, de quibus agitur, indicare consueuit. Quinario uero, quinque notissimi corporis nostri sensus exprimuntur, uisus uidelicet, auditus, gustus, olfactus et actus. In quibus singulis quicunque uiriliter agere et confortari satagunt, sobrie et iuste et pie uiuendo et celestis sapientie dulcedine recreari, hi nimirum quinque millibus uirorum, quos Dominus mysticis dapibus satiauit, figurantur.

 Qui bene secundum Marcum quinquageni et centeni discubuerunt. Quinquagesimus enim penitentie psalmus est, significat eos qui ad conuiuium Dei, adhuc in penitentia commissorum  positi, uenientes uerbi auditum percipiunt. Centeni autem hi sunt, qui iam presumpta uenie spe, de solo uite eterne desiderio suspirant. Aliter, quinquageni illos significant, qui a malo quiescunt opere. Centeni, qui etiam a mala quiescunt cogitatione.

Accepit ergo panes iehsu, et cum gratias egisset distribuit discumbentibus, similiter et ex piscibus quantum uolebant. Non enim Saluator noua creat cibaria, sed acceptis his que habuerunt discipuli benedicit, qui ueniens in carne, non alia quam que dicta sunt predicabat. Sed legis et prophetarum scripta, quam sint mysteriis gratie grauida demonstrat. Gratias egit, ut et nos de perceptis celitus muneribus, gratias semper agere doceret ut et ipse quantum de nostris profectibus gratuletur intimaret.  Fregit et per apostolos, distribuit discumbentibus, quia sacramenta prophetie per sanctos doctores, qui hec toto orbe predicarent, distribuit.

Ut autem impleti sunt, dixit discipulis suis, colligite fragmenta, que superauerunt ne pereant. Quod turbis superest a discipulis sustollitur, quia sacratiora et arcana diuinorum eloquiorum mysteria, que a rudibus capi nequeunt, non negligenter omittenda, sed sunt inquirenda perfectis.

Collegerunt ergo, et impleuerunt duodecim cophinos fragmentorum, ex quinque panibus que superfuerant. Quia duodenario numero solet perfectio designari. Recte per duodecim cophinos duodecim apostoli, et per apostolos, omnis doctorum spiritalium  chorus exprimitur, foris quidem hominibus dispectus, sed intus salutari cibo repletus. Constat enim cophinis opera seruilia geri solere. Sed ipse cophinos panum fragmentis impleuit, qui infirma mundi, ut fortia confunderet, elegit.

Illi ergo homines, cum uidissent quod fecerat signum, dicebant: Quia hic est uere propheta, qui uenturus est in mundum. Recte quidem dicebant Dominum prophetam magnum, magne salutis preconem, iam mundo futurum. Nam et ipse prophetam se uocare dignatur, ubi ait: Quia non capit prophetam perire extra Hierusalem. Sed nec dum plena fide, proficiebant, quia hunc etiam Deum dicere nesciebant. Nos certiore agnitione ueritatis et fidei, uidentes mundum, quem fecit iehsu, et signa quibus illum repleuit.  Dicamus: Quia hic est uere mediator Dei et hominum, qui impleret mundum diuinitate, et mundus per ipsum factus est. Quia in propria uenit humanitate, querere et saluare quod perierat, ac recreare mundum quem fecerat.



FERIA SECUNDA POST uICESIMAM.



EuANGELIUM IOANNIS, CAP. II.

»Prope erat Pascha Iudeorum, et ascendit iehsu Hierosolymam. Et inuenit in templo uendentes oues et boues et columbas et nummularios sedentes. Et cum fecisset quasi flagellum de funiculis, omnes eiecit de templo, oues quoque et boues et nummulariorum effudit es, et mensas subuertit. Et his qui columbas uendebant dixit: Auferte ista hinc, et nolite facere domum patris mei, domum negotiationis.  Recordati uero sunt discipuli eius, quia scriptum est: Zelus domus tue comedit me. Responderunt ergo Iudei, et dixerunt ei: Quod signum ostendis nobis, quia hec facis? Respondit iehsu, et dixit eis: Soluite templum hoc et in tribus diebus excitabo illud. Dixerunt ergo Iudei: Quadraginta et sex annis edificatum est templum hoc, et tu in tribus diebus excitabis illud? Ille autem dicebat de templo corporis sui. Cum ergo resurrexisset a mortuis, recordati sunt discipuli eius, quia hec dicebat. Et crediderumt Scripture et sermoni quem dixit iehsu. Cum autem esset Hierosolymis in Pascha, in die festo, multi crediderunt in nomine eius, uidentes signa que faciebat. Ipse autem iehsu non credebat seipsum eis,  eo quod ipse nosset omnes. Et quia opus ei non erat, ut quis testimonium perhiberet de homine. Ipse enim sciebat quid esset in homine.«

Prope erat Pascha Iudeorum, et ascendit Hierosolymam iehsu. Quod autem appropinquante Pascha iehsu ascendit Hierosolymam, nobis profecto dat exemplum, quanta animi uigilantia Dominicis subiici debeamus imperiis, cum ipse in hominis infirmitate apparens, eadem que ex Diuinitatis auctoritate statuit decreta custodiat. Ne enim putarent serui, absque crebris orationum bonorumque actuum uictimis, uel flagella euadere, uel premia se posse percipere, et ipse inter seruientes, adorandum immolandumque Dei Filius ascendit. Qui ueniens Hierosolymam,  quid ibi gerentes inuenerit, quid ibidem ipse gesserit, uideamus.

Et inuenit in templo, uendentes boues et oues et columbas et nummularios sedentes. Nummularii ad hoc sedebant ad mensas, ut inter emptores uenditoresque hostiarum prompta esset pecunie taxatio. uidebantur ergo licite uendi in templo, que ad hoc emebantur, ut in eodem templo offerrentur Domino. Sed nolens ipse Dominus aliquid in domo sua terrene negotiationis, ne eius quidem, que honesta putaretur, exhiberi. Dispulit negotiatores iniustos, et foras omnes simul cum his que negotiabantur eiecit. Quid ergo, fratres mei, quid putamus faceret Dominus, si rixis dissidentes, si fabulis uacantes, uel alio quolibet scelere reperiret irretitos? qui hostias, que  sibi immolarentur, ementes in templo uidit, et eliminare curauit?

Et cum fecisset quasi flagellum de funiculis, omnes eiecit de templo, oues quoque et boues et nummulariorum effudit es, et mensas subuertit, et his qui columbas uendebant, dixit: Auferte ista hinc, et nolite facere domum Patris mei domum negotiationis. Timendum satis est, ne nos in templo nummularios, ne uenditores bouum, ouium, columbarumue reperiens damnet. Boues, quippe doctrinam uite celestis. Oues opera munditie et pietatis. Columbe sancti Spiritus dona designant. uendunt autem boues, qui uerbum Euangelii, non diuino amore, sed terreni questus intuitu audientibus impendunt, quales reprehendit Apostolus, quia Christum annuntiarent  non sincere. uendunt oues, qui humane gratia laudis, opera pietatis exercent, de quibus Dominus ait: Quia receperunt mercedem suam. uendunt columbas, qui acceptam spiritus gratiam, non gratis, ut preceptum est, sed ad premium dant, qui impositionem manus, qua spiritus accipitur, et si non ad questum pecunie, ad uulgi tamen fauorem tribuunt: qui sacros ordines non ad uite meritum, sed ad gratiam largiuntur. Nummos dant mutuo in templo, qui non simulate celestibus, sed aperte terrenis rebus in Ecclesia deseruiunt, sua querentes, non que Iesu Christi.

Recordati uero sunt discipuli eius, quia scriptum est: Zelus domus tue comedit me.  Unumquemque Christianum zelus domus Dei comedat. In qua domo Dei membrum es, si quid forte  peruersum uideris, satage corrigi, emendare non quiescas. uerbi gratia, uides fratrem currere ad theatrum, prohibe, mone, contestare, si zelus domus Dei comedit te. uides alios currere, et inebriare uelle, prohibe quos potes, tene quos potes, terreto quos potes, quibus potes blandire, noli tamen quiescere. Amicus est, admoneatur leniter: Uxor est, seuerissime refrenetur: Ancilla est, etiam uerberibus compescatur. Fac quidquid potes pro persona quam portas, noli quiescere lucrari Christum, quia lucratus es a Christo, et perficis in te: Zelus domus tue comedit me. Si autem fueris frigidus, marcidus, ad te solum exspectans, et quasi tibi sufficiens et dicens in corde tuo: Quid mihi curare est aliena peccata,  sufficit mihi anima mea, ipsam integram seruem Deo, etiam non tibi uenit in mentem seruus ille, qui abscondit talentum et noluit erogare? Notandum autem, quia non solum uenditores sunt columbarum, et domum Dei faciunt domum negotiationis, qui sacros ordines, largiendo pretium pecunie uel laudis, uel et iam honoris, inquirunt. uerum hi quoque qui gradum uel gratiam in Ecclesia spiritalem, quam Domino largiente percepere, non simplici intentione, sed cuiuslibet humane causa retributionis exercent, contra illud apostoli Petri: Qui loquitur, quasi sermones Dei, qui ministrat tanquam ex uirtute, quam administrat Deus, ut in omnibus honorificetur Deus per Iesum Christum . Funiculi quibus flagellando impios de templo expulit, crementa sunt actionum  malarum, de quibus materia damnandi reprobos, districto iudici datur. Hinc etenim dicit Isaias: ue qui trahitis iniquitatem in funiculis uanitatis . Et in Prouerbiis Salomon: Iniquitates, inquit, sue capiunt impium, et funibus peccatorum suorum constringitur . Qui enim peccata peccatis, pro quibus acrius damnetur accumulat, quasi funiculos, quibus ligetur ac flagelletur, paulatim augendo prolongat. Nummulariorum quoque quos expulerat effudit es, et mensas subuertit, quia damnatis in fine reprobis, etiam ipsarum quas dilexere rerum tollet figuram, iuxta hoc quod scriptum est: Et mundus transibit et concupiscentia eius. Et eis qui columbas uendebant, dixit: Auferte ista hinc, et nolite facere domum Patris mei domum negotiationis . uenditionem  columbarum de templo auferri precepit, quia qui gratiam spiritus gratis accepit, gratis debet dare. Unde Simon ille magus qui hanc emere pecunia uoluit, ut maiore pretio uenderet, audiuit: Pecunia tua tecum sit in perditione, non est tibi pars neque sors in sermone hoc .

Responderunt ergo Iudei et dixerunt ei: Quod signum ostendis nobis quia hec facis? Respondens iehsu et dixit eis: Soluite templum hoc, et in tribus diebus excitabo illud. De quo templo diceret, euangelista post aperuit, uidelicet de templo corporis sui, quod ab illis passione solutum, ipse post triduum excitauit de morte. Quia ergo signum querebant a Domino, quare solita commercia proiicere debuerint de templo? Respondit, ideo se rectissime impios exterminare  de templo, quia ipsum templum significauerit templum corporis sui, in quo nulla prorsus esse potuit alicuius macula peccati. Neque immerito typicum purgauerit a sceleribus templum, qui uerum Dei templum, ab hominibus morte solutum, diuine potentia maiestatis excitare posset a mortuis.

Dixerunt ergo Iudei: Quadraginta et sex annis edificatum est templum hoc, et tu in tribus diebus excitabis illud? Quomodo intellexerunt, ita responderunt. Sed ne nos quoque spiritualem Domini sermonem carnaliter sentiremus, euangelista subsequenter, de quo templo subsequeretur exposuit. Quod autem aiunt de templo, quadraginta et sex annis edificato, non primam, sed secundam illius edificationem  significant. Primus enim Salomon templum, in maxima regni sui pace, decentissimo septem annorum opere perfecit, quod destructum a Chaldeis, post septuaginta annos ad iussionem Cyri Perse, laxata captiuitate, reedificari ceptum est. Sed filii transmigrationis, opus, quod Zorobabel et Iesu faciebant propter impugnationem gentium uicinarum, ante quadraginta et sex annos implere nequiuerunt, qui etiam numerus annorum perfectioni Domini corporis aptissime congruit. Tradunt etenim naturalium scriptores rerum, formam corporis humani tot dierum spatio perfici. Quia uidelicet primis sex a conceptione diebus lactis habeat similitudinem. Sequentibus nouem conuertatur ad sanguinem. Deinde duodecim solidetur. Reliquis decem et  octo firmetur usque ad perfecta liniamenta omnium membrorum, et hinc iam reliquo tempore usque ad tempus partus, magnitudine augeatur. Sex autem et nouem, et duodecim, et decem et octo, quadragintaquinque faciunt. Quibus si unum adiecerimus, id est, ipsum diem, quo discreta per membra corpus crementum sumere incipit, tot nimirum dies in edificatione corporis Domini, quot in fabrica templi annos inuenimus. Et quia templum illud manu factum, sacrosanctam Domini carnem, quam ex uirgine sumpsit, ut ex hoc loco discimus, figurabat, que quia ea quod corpus eius, quod est Ecclesia, quia unusquisque fidelium corpus animamque designabat. Ut in plerisque scripturarum locis inuenimus. Adam uero primus post peccatum audiuit:  Terra es et in terram ibis . Secundus uero Adam de seipso ait: Soluite templum hoc, et in tribus diebus excitabo illud . Sparsus uero fuit primus Adam per uniuersum mundum, qui in secundo collectus est, quod significat nomen Adam, quod quatuor litteris scribitur, . Iterum et , que quatuor littere quatuor partes orbis designant, in quas sparsus est Adam in filiis suis. Ideo in principiis nominum partium mundi, he quatuor littere leguntur. Nam , quod est septentrio, ab incipit. Et quod est occidens, a incipit. Et , quod est oriens, ab incipit, , quod est meridies, ab incipit, que sunt quatuor partes orbis. Ab his quatuor litteris incipiens, que littere, si in computo Greco considerentur, quadraginta sex  faciunt, nam unum, quatuor, et iterum unum, quadraginta, quod sunt simul ducti quadraginta sex, mystice designans quadraginta sex annos quibus templum corporis Christi in utero uirginali edificatum est, sicut superius diximus. Caro autem Christi, que de Adam sumpta est, destructa est a Iudeis, et a seipso iterum edificata, secundum scripturas prophetarum. Et ideo dicit euangelista: Hoc enim dicebat de templo corporis sui.

Cum ergo resurrexisset a mortuis, recordati sunt discipuli eius, quia hoc dicebat, et crediderunt Scripture, id est Prophetarum, qui predixerunt Christum tertia die resurgere, et sermoni quem dixit iehsu, id est, quod ait: Soluite templum hoc, et in  tribus diebus excitabo illud, hoc est, tertia die resuscitabo quod uos soluetis in cruce.

Cum autem esset Hierosolymis in Pascha in die festo, multi crediderunt in nomine eius, uidentes signa eius que faciebat, ipse autem iehsu non credebat semetipsum eis, eo quod ipse nosset omnes, et quia opus ei non erat, ut quis testimonium perhiberet de homine, ipse enim sciebat quid esset in homine. Non enim sic credebant in eum ut digni essent Christum habitare in eis, quorum fides catechumenis comparari potest, ut credant in Christum, sed Christus non credit seipsum eis, quia nisi quis renatus fuerit ex aqua et spiritu, non potest introire in regnum Dei. Nemini uero se credit Christus, nisi qui dignus est introire in regnum Dei, nullus enim dignus est introire in  regnum Dei, nisi qui renatus est ex aqua et spiritu.



FERIA QUARTA POST uICESIMAM.



EuANGELIUM IOANNIS, CAP. IX.

»Preteriens iehsu uidit hominem cecum a natiuitate, et interrogauerunt eum discipuli eius: Rabbi, quis peccauit, hic aut parentes eius, ut cecus nasceretur? Respondit iehsu: Neque hic peccauit neque parentes eius, sed ut manifestentur opera Dei in illo. Me oportet operari opera eius qui misit me, donec dies est. uenit nox quando nemo potest operari, quandiu in mundo sum, lux sum mundi. Hec cum dixisset, expuit in terram, et fecit lutum ex sputo, et liniuit lutum super oculos eius, et dixit ei: uade et lauare in natatoria  Sile, quod interpretatur missus. Abiit ergo et lauit, et uenit uidens. Itaque uicini et qui uiderant eum prius, quia mendicus erat, dicebant: Nonne hic est qui sedebat et mendicabat? Alii dicebant, quia hic est. Alii autem, nequaquam, sed similis est ei. Ille uero dicebat, quia ego sum. Dicebant ergo ei: Quomodo aperti sunt tibi oculi? Respondit: Ille homo qui dicitur iehsu, lutum fecit et unxit oculos meos, et dixit mihi: uade ad natatoriam Sile, et laua. Et abii et laui et uideo. Et dixerunt ei: Ubi est ille? ait: nescio. Adducunt eum ad Phariseos, qui cecus fuerat. Erat autem Sabbatum quando lutum fecit iehsu, et aperuit oculos eius. Iterum ergo interrogabant eum Pharisei, quomodo uidisset. Ille autem dixit eis:  Lutum mihi posuit super oculos, et laui et uideo. Dicebant ergo ex Phariseis quidam: Non est hic homo a Deo qui Sabbatum non custodit. Alii dicebant: Quomodo potest homo peccator hec signa facere? Et schisma erat inter eos. Dicunt ergo ceco, iterum: Tu quid dicis de eo, qui aperuit tibi oculos tuos? Ille autem dixit: Quia propheta est. Non crediderunt ergo Iudei de illo, quia cecus fuisset et uidisset, donec uocauerunt parentes eius qui uideret, et interrogauerunt eos dicentes: Hic est filius uester, quem uos dicitis, quia cecus natus est. Quomodo ergo nunc uidet? Responderunt eis parentes eius et dixerunt: Scimus quia hic est filius noster, et quia cecus natus est, quomodo  autem nunc uideat nescimus, aut quis aperuit oculos eius nos nescimus, ipsum interrogate, etatem habet, ipse de se loquatur. Hec dicebant parentes eius, quia timebant Iudeos. Iam enim conspirauerant Iudei, ut si quis cum confiteretur Christum, extra synagogam fieret. Propterea parentes eius dixerunt: quia etatem habat, ipsum interrogate. uocauerunt ergo rursum hominem qui fuerat cecus, et dixerunt ei: Da gloriam Deo, nos scimus quia hic homo peccator est. Dixit ergo ille: Si peccator est nescio; unum scio, quia cecus cum essem, modo uideo. Dixerunt ergo illi: Quid fecit tibi? quomodo aperuit tibi oculos? Respondit eis: Dixi uobis iam et audistis, quid iterum uultis audire? Nunquid et uos uultis discipuli eius fieri?  maledixerunt ei et dixerunt: Tu discipulus illius sis, nos autem Moysi discipuli sumus. Nos scimus quia Moysi locutus est Deus, hunc autem nescimus unde sit. Respondit ille homo, et dixit eis: In hoc enim mirabile est, quia uos nescitis unde sit, et aperuit oculos meos. Scimus autem quia peccatores Deus non audit, sed si quis Dei cultor est, et uoluntatem eius facit, hunc exaudit. A seculo non est auditum, quia aperuit quis oculos ceci nati? nisi esset hic a Deo, non poterat facere quidquam. Responderunt et dixerunt ei: In peccatis natus est totus, et tu doces nos? Et eiecerunt eum foras. Audiuit iehsu quia eiecerunt eum foras, et cum inuenisset eum, dixit ei: Tu credis in filium Dei? Respondit ille et dixit: Quis est, Domine, ut  credam in eum? Et dixit ei iehsu: Et uidisti eum, et qui loquitur tecum ipse est. At ille ait: Credo, Domine, et procidens adorauit eum.«

Preteriens iehsu uidit hominem cecum a natiuitate, etc. Genus humanum significat iste cecus. Hec enim cecitas contigit in primo homine per peccatum, de quo omnes originem duximus, non solum mortis, sed etiam iniquitatis. uenit Dominus, spuit in terram, de saliua sua lutum fecit, quia uerbum caro factum est, et unxit oculos, et misit illum ad piscinam Silem, qui interpretatur missus. Missus uero est Dominus iehsu Christus; nisi enim ille fuisset missus, nemo nostrum esset ab iniquitate dimissus. Lauit ergo oculos in ea piscina, baptizatus est in Christo, et illuminatus est. Cecitas enim infidelitas est, et illuminatio  fides. Questionem quippe Domino proposuerunt: Quis peccauit, hic aut parentes eius, ut cecus nasceretur? Respondit iehsu: Neque hic peccauit, neque parentes eius, ut cecus nasceretur. Habebant enim peccatum parentes eius, sed non ipso peccato factum est, ut cecus nasceretur, sed ut manifestarentur opera Dei in illo. Quod autem dicit: Me oportet operari opera eius qui misit me, donec dies est, semetipsum utique diem in hoc loco uoluit intelligi; ipse enim ait: Quandiu sum in hoc mundo lux sum mundi. Quod uero ait: uenit nox, in qua nemo potest operari, de nocte illa eterna tenebrosaque dicit, ubi reprobi cruciandi sunt sine fine, quibus dicetur: Ite in ignem eternum, qui paratus est diabolo et angelis  eius. Tenebras scilicet exteriores in quas seruus nequam ligatis manibus et pedibus proiicietur. Ergo dum dies nobis est, ille qui dixit: Ecce ego uobiscum sum omnibus diebus usque ad consummationem seculi. Operemur bonum ad omnes, ut nos illa nox non comprehendat, ubi nemo possit operari, sed quod operatus est recipere.

 Siloa fons est ad radices montis Sion, qui non iugibus aquis, sed incertis horis ebullit per concaua terrarum, ubi cecus luto lauat, cecitate detersa, clarum oculorum lumen accepit, quo indicatur, non aliter cecitatem Iudeorum uel omnes incredulos posse sanari, nisi doctrina aquarum Christi, que absque strepitu et clamore uerborum leuiter fluit, in Isaia enim legimus, aquas Sile, que  uadunt cum silentio.



FERIA SEXTA POST uICESIMAM.



EuANGELIUM IOANNIS, CAP. XI.

»Erat quidam languens Lazarus a Bethania, de castello Marie et Marthe sororis eius. Maria autem erat que unxit Dominum unguento et extersit pedes eius capillis suis, cuius frater Lazarus infirmabatur. Miserunt ergo sorores eius ad eum, dicentes: Domine, ecce quem amas infirmatur. Audiens autem iehsu dixit eis: Infirmitas hec non est ad mortem, sed pro gloria Dei, ut glorificetur Filius Dei per eam. Diligebat autem iehsu Martham et sororem eius Mariam et Lazarum. Ut ergo audiuit quia infirmabatur, tunc quidem mansit duobus  diebus in eodem loco. Deinde post hec dicit discipulis suis: Eamus in Iudeam iterum. Dicunt ei discipuli: Rabbi, nunc querebant te Iudei lapidare et iterum uadis illuc? Respondit iehsu: Nonne duodecim hore sunt diei? Si quis ambulauerit in die non offendit, quia lucem huius mundi uidet. Si autem ambulauerit in nocte, offendit, quia lux non est in eo. Hec ait. Et post hec dicit eis: Lazarus amicus noster dormit, sed uado ut a somno excitem eum. Dixerunt ergo discipuli eius: Domine, si dormit, saluus erit. Dixerat autem iehsu de morte eius, illi autem putauerunt, quia de dormitione somni diceret. Tunc ergo dixit eis iehsu manifeste: Lazarus mortuus est, et gaudeo propter uos, ut credatis, quia non eram ibi, sed eamus  ad eum. Dixit ergo: Thomas qui dicitur Dydimus, ad condiscipulos, eamus et nos et moriamur cum eo. uenit itaque iehsu et inuenit eum quatuor dies iam in monumento habentem. Erat autem Bethania iuxta Hierosolymam, quasi stadiis quindecim. Multi autem ex Iudeis uenerant ad Martham et ad Mariam, ut consolarentur eas de fratre suo. Martha ergo ut audiuit quia iehsu uenit, occurrit illi. Maria autem domi sedebat. Dixit ergo Martha ad Iesum: Domine, si fuisses hic, frater meus non fuisset mortuus. Sed nunc scio, quia quecunque poposceris a Deo dabit tibi Deus. Dicit illi iehsu: Resurget frater tuus. Dicit ei Martha: Scio, quia resurget in resurrectione in nouissimo  die. Dicit ei iehsu: Ego sum resurrectio et uita: qui credit in me, etiamsi mortuus fuerit uiuet. Et omnis qui uiuit et credit in me, non morietur in eternum. Credis hoc? ait illi: Utique, Domine, ego credidi, quia tu es Christus Filius Dei uiui, qui in hunc mundum uenisti. Et cum hec dixisset, abiit et uocauit Mariam sororem suam silentio, dicens: Magister adest, et uocat te. Illa ut audiuit, surrexit cito, et uenit ad eum. Nondum enim uenerat iehsu in castellum, sed erat adhuc in illo loco ubi occurrerat ei Martha. Iudei ergo qui erant cum ea in domo, et consolabantur eam, cum uidissent Mariam, quia cito surrexit et exiit, secuti sunt eam dicentes: Quia uadit ad monumentum, ut ploret ibi. Maria ergo cum uenisset  ubi erat iehsu, uidens eum cecidit ad pedes eius, et dixit ei: Domine, si fuisses hic, non esset mortuus frater meus. iehsu ergo ut uidit eam plorantem et Iudeos, qui uenerant cum eo plorantes, fremuit spiritu, et turbauit seipsum, et dixit: Ubi posuisti eum? Dicunt ei: Domine, ueni et uide. Et lacrymatus est iehsu. Dixerunt ergo Iudei: Ecce quomodo amabat eum. Quidam autem dixerunt ex ipsis: Non poterat hic, qui aperuit oculos ceci nati, facere, ut et hic non moreretur? iehsu ergo rursum fremens in semetipso uenit ad monumentum. Erat autem spelunca et lapis superpositus erat ei. Ait iehsu: Tollite lapidem. Dicit ei Martha soror eius, qui mortuus fuerat: Domine, iam fetet, quatriduanus enim est. Dicit ei iehsu:  Nonne dixi tibi, quoniam si credideris uidebis gloriam Dei? Tulerunt ergo lapidem. iehsu autem eleuatis sursum oculis dixit: Pater, gratias ago tibi, quoniam audisti me, ego autem sciebam, quia semper me audis. Sed propter populum qui circumstat dixi, ut credat, quia tu me misisti. Hec cum dixisset, uoce magna clamauit: Lazare, ueni foras. Et statim prodiit, qui fuerat mortuus ligatus manus et pedes institis. Et facies illius sudario erat ligata. Dicit ei iehsu: Soluite eum, et sinite abire. Multi ergo ex Iudeis, qui uenerant ad Mariam et uiderant que fecit, crediderunt in eum.«

Erat autem quidam languens Lazarus a Bethania de castello Marie et Marthe sororis eius, etc. Inter  omnia miracula que fecit Dominus noster iehsu Christus, Lazari resurrectio precipue predicatur. Tres tamen mortuos a Domino resuscitatos in Euangelio legimus. Resuscitauit filiam archisynagogi adhuc in domo iacentem: resuscitauit iuuenem, filium uidue extra portam ciuitatis elatum: resuscitauit Lazarum sepultum quatriduanum. Tres isti mortui tres significant resurrectiones animarum. Intueatur quisque animam suam, si peccat, moritur, peccatum mors anime est. Prima mors, consensio est peccati, hanc mortem significabat puella illa, que nondum erat foras elata, sed in domo mortua iacebat, et quasi peccatum interius latebat. Secunda mors est, non solum consentire peccato, sed etiam facere. Hoc significabat  iuuenis, quem Dominus penitentem matri sue, id est, Ecclesie resuscitatum reddit. Tertium genus mortis immane est, consuetudo mala, quod significatur per Lazarum, unde et bene de illo dicitur, fetet. Incipit enim habere pessimam famam, ne desperet peccator, quia Dominus omnes misericorditer resuscitauit. Quod autem subditur: Infirmitas hec non est ad mortem, consequenter adiunxit: sed pro gloria Dei, ut glorificetur Filius Dei per eum. Sunt heretici, qui hoc negant quod Filius Dei sit Deus. Ecce audiant: Infirmitas hec non est ad mortem, sed pro gloria Dei, id est, Filii Dei.

Respondit autem iehsu, nonne duodecim hore sunt diei? etc. Quid sibi uult ista responsio? Sed quantum mihi uidetur redarguere uoluit illorum dubitationem  et infidelitatem. uoluerunt enim consilium dare Domino, ne moreretur, qui uenerat mori, corripuit eos et ait: Nonne duodecim hore sunt diei? si quis ambulauerit in die non offendit. Diem autem seipsum ostendit esse, quia ipse spiritaliter est uerus dies, duodecim uero hore, duodecim Apostoli sunt: Ut autem diem se ostenderet, duodecim discipulos elegit: Si ego sum, inquit, dies, et uos hore, me sequimini, quia hore diem sequuntur, non dies horas. Sequantur ergo hore diem, predicent hore diem. Hore illustrentur a die, hore illuminentur a die, et per horarum predicationem credat mundus in diem. Hoc ergo ait de compendio, me sequimini, si non uultis offendere. Quod autem dixit: Lazarus amicus noster dormit, uerum dixit. Sororibus mortuus erat,  quem suscitare non poterant, Domino dormiebat, qui tanta facilitate eum suscitauit de sepulcro, quanta tu nunc excitas dormientem de lecto. De quatuor diebus multa quidem dici possunt, sic ut se habent obscura scripturarum, que pro diuersitate intelligentium multos sensus pariunt. Dicamus et nos, quid nobis uideatur significare mortuus quatriduanus, quomodo in illo ceco intelligimus, quodammodo humanum genus, sic forte, et in isto mortuo multos intellecturi sumus. Diuersis enim modis, una res significari potest. Homo quando nascitur, iam cum morte nascitur, quia de Adam peccatum trahit, ecce habes unum diem mortis, quod homo trahit de mortis propagine. Deinde crescit, incipit accedere ad rationales annos, ut legem sapiat naturalem, quam  omnes habent in corde fixam: Quod tibi non uis, alii ne feceris, et hanc legem transgrediuntur homines, ecce altera dies mortis data est, et etiam lex diuina per famulum Dei Moysen dicit illi: Non occides, non mechaberis, non falsum testimonium dices. Honora patrem tuum et matrem tuam, etc. Ecce lex scripta est, et ipsa contemnitur, ecce tertius dies mortis, quid restat? uenit Euangelium, ideo littera sine gratia reos faciebat, quos confitentes, gratia liberabat. Predicatur ubique Christus, minatur gehennam, uitam promittit eternam, et ipsa contemnitur, transgrediuntur homines Euangelium, ecce quartus dies mortis, merito iam fetet. Numquid et talibus neganda est misericordia? absit, et iam ad  tales Dominus excitandos non dedignatur accedere.

Dixit ergo Martha ad Iesum, Domine si fuisses hic, frater meus non fuisset mortuus. Dixit illi iehsu: Resurget frater tuus. Quia ego sum resurrectio et uita, qui credit in me, et iam si mortuus fuerit in carne, uiuet in anima donec resurgat, et caro nunquam postea moritura. Et omnis qui uiuit in carne, et credit in me, et si morietur ad tempus, propter mortem carnis, non morietur in eternum, propter uitam spiritus, et immortalitatem resurrectionis. Credis hoc? Ait illi: Utique, Domine, ego credidi, quia tu es Christus Filius Dei, qui in hunc mundum uenisti. Quando hoc credidi, credidi quia tu es resurrectio et uita, et qui in te credit, et si mortuus fuerit, uiuet.

iehsu ergo, ut uidit eam plorantem, fremuit spiritu,  etc. Quid est, quod turbat semetipsum Christus, nisi ut significet tibi, quomodo turbari tu debeas cum tanta mole peccati grauaris et premeris. Attendisti enim te, uidisti te reum, computas, tibi illud feci, et pepercit Deus, illud commisi, et distulit me, Euangelium audiui, et contempsi, baptizatus sum, et iterum ad eadem reuolutus sum. Quid facio? unde euado? quando ista dicis, iam fremet Christus in corde tuo, quia fides fremit. Si fides in nobis, Christus in nobis, ergo fides tua de Christo, Christus est in corde tuo, in uoce frementis apparet spes resurgentis. Fremat Christus, increpet se homo. Fleuit Christus, fleat homo. Quare enim fleuit Christus? nisi quia flere hominem docuit. Fremere quodammodo  debet homo in accusatione malorum operum, ut uiolentie penitendi cedat consuetudo peccandi. Dixit: Ubi posuistis eum? Scis quia mortuus sit, et nescis ubi sit sepultus? Et ista significatio est, quia sic perditum hominem, quasi nescit Deus. Talis est uox Dei in Paradiso, posteaquam homo peccauit: Adam, ubi es? Dicunt ei: Domine, ueni et uide. Quid est; uide? miserere, uidet enim Dominus quando miseretur.

Dixerunt ergo Iudei: Ecce quomodo amabat eum, et rel. Quid est, amabat eum? Non ueni uocare iustos, sed peccatores. Mortuus sub lapide, reus sub lege. Lex que data est Iudeis, in lapide scripta est. Omnes autem rei sub lege sunt, bene uiuentes cum lege. Quid est ergo lapidem remouere? Gratiam predicare.  Quid quod uoce magna clamauit: Lazare, ueni foras? Quam difficile surgit, quem moles male consuetudinis premit. Sed tamen surgit, occulta gratia intus uiuificatur: surgit post uocem magnam, se adhuc ligatis manibus et pedibus: Et facies illius sudario erat ligata, tamen foras iam processit, quid significat? quando contemnis mortuus iaces, et si tanta contemnas, quanta dixi, sepultus iaces, quando confiteris procedis, sed ut confitearis Deus facit, humana uoce clamando, id est, magna gratia uocando, sed ut soluerentur peccata eius, ministris hoc dixit Dominus: Soluite illum et sinite abire, hoc est, quecunque solueritis in terra, soluta erunt et in celo.



DOMINICA QUINTA IN QUADRAGESIMA.



EPISTOLA BEATI PAULI APOSTOLI AD HEBRAEOS, CAP. IX.

»Christus assistens Pontifex futurorum bonorum, per amplius et perfectius tabernaculum non manufactum, id est, non huius creationis, neque per sanguinem hircorum aut uitulorum, sed per proprium sanguinem introiuit semel in sancta eterna, redemptione inuenta. Si enim sanguis hircorum, aut taurorum, et cinis uitule aspersus inquinatos sanctificat ad emundationem carnis, quanto magis sanguis Christi, qui per Spiritum sanctum obtulit semetipsum immaculatum Deo, emundabit conscientiam nostram ab operibus mortuis ad seruiendum Deo uiuenti, et ideo Noui Testamenti mediator est, ut morte intercedente, in redemptionem  earum preuaricationum, que erant sub priori Testamento repromissionem accipiant, qui uocati sunt eterne hereditatis in Christo Iesu Domino nostro.«

Christus assistens Pontifex.  Est quidem unus pontifex magnus Dominus noster iehsu Christus, qui non solum sacerdotum est pontifex, sed et pontificum pontifex, nec sacerdotum princeps tantummodo, sed et princeps principum sacerdotum sicut et Rex regum, et dominus Dominorum, qui uelamen (quod Apostolus interpretatus est celum penetrans, assistit nunc uultui Dei pro nobis, semper uiuens ad interpellandum.

Futurorum bonorum. Siue eorum diuersorum carismatum, qui in primo aduentu credentibus, per  Spiritum sanctum data sunt hominibus, siue omnium futurorum bonorum, de quibus Psalmista confidens aiebat: Credo uidere bona Domini in terra uiuentium .

Per amplius et perfectius tabernaculum.  Hic carnem Christi appellat Apostolus tabernaculum. Tabernaculum enim caro dicitur Christi, habens in se diuinitatem, in illo enim, ait Apostolus, habitat omnis plenitudo diuinitatis corporaliter. Et bene amplius et perfectius tabernaculum Christi carnem dixit, siquidem et Deus uerbum, et cuncta Spiritus operatio habitat in eo.

Non manu factum. Hoc est, non uirili semine concretum, sed de Spiritu sancto ex Maria uirgine natum. Ipsum enim lapidem, id est, Christum, Daniel  de monte, id est, de regno Iudeorum sine manibus uidit precisum , quia sine opere nuptiali, qui gratia sua uniuersum mundum impleuit.

Non huius creationis. Hoc est, non sine Spiritu eam construxit, neque ex hac creatura est, hoc est, non est ex his creaturis, sed spiritalis ex Spiritu sancto.

Neque per sanguinem hircorum aut uitulorum, sed proprio sanguine introiuit semel in sancta eterna, etc. Omnia permutauit Christus, qui non alieno, sed proprio sanguine semel introiuit in sancta, hoc est, in celum, et per unum ingressum, eternam redemptionem inuenit.

Sienim sanguis hircorum aut taurorum et cinis uitule  aspersus inquinatos sanctificat ad emundationem carnis, quanto magis sanguis Christi.  Si enim carnem, inquit, potest mundare sanguis taurorum, multo amplius anime sordem deleuit sanguis Christi, et in hac ipsa hostiarum diuersitate, illis umbra data est. Nobis uero per Iesum Christum ueritas reseruata est, pro illis autem boues et hirci iugulabantur, et aues, et simila conspergebatur, pro nobis autem Dei Filius est immolatus. Nam et hostiarum diuersitatum typus imaginem passionis Christi preferebat. Nam postquam ipse oblatus est, omnes ille hostie cessauerunt, que in typo uel umbra eiusdem precesserant, prefigurantes illud sacrificium, quod unus et uerus sacerdos obtulit, mediator Dei et hominum, cuius sacrificii promissiuas figuras in uictimis animalium  celebrare ante oportebat, propter mundationem futuram, carnis et sanguinis, per quam unam uictimam, fieret remissio peccatorum, de carne et sanguine contractorum, que regnum Dei non possidebunt, que eadem substantia corporalis in celestem commutabitur qualitatem. Ipse enim in uitulo, propter uirtutem crucis offerebatur. Ipse in agno propter innocentiam. In ariete, propter principatum, in hirco propter similitudinem carnis peccati, ut de peccato damnaret peccatum. In turture et columba, propter Deum et hominem, quia mediator Dei et hominis, in duarum substantiarum coniunctione ostendebatur. Porro in similaginis consparsione, credentium per aquam baptismatis, collectam Ecclesiam, que corpus Christi perspicue demonstrabat.  Nos autem moraliter munus Deo uitulum offerimus, cum carnis superbiam uincimus: agnum cum irrationabiles motus, et insipientes corrigimus: hedum, dum lasciuiam superamus: columbam, dum simplicitatem proferimus mentis: turturem, dum carnis seruamus castitatem: panes azymos, si in uia sinceritatis et ueritatis ambulemus.

Qui per Spiritum sanctum semetipsum obtulit immaculatum Deo. Hoc est, sacrificium immaculatum. Erat mundum a peccatis, hoc enim est, per Spiritum sanctum non per ignem, non per aliena quedam.

Et mundauit conscientiam nostram ab operibus mortuis, ad seruiendum Deo uiuenti. Hic manifestat, quia opera mortua habentes, id est, peccata non  possunt seruire uero et uiuo Deo. Sicut enim qui mortuum tangebat polluebatur, sic et qui peccatum operatur magis polluitur. Mortuum quippe tangere est, in peccatis mortuum quempiam uel sequi uel imitari.

Et ideo Noui Testamenti mediator est, ut morte intercedente, in redemptione earum preuaricationum, que erant sub priore Testamento, repromissionem accipiant qui uocati sunt, eterne hereditatis. Hic mediator filius factus est patris et noster: sermones detulit, et attulit nobis a patre pertransuectores: mortuus est pro nobis, et fecit nos dignos testamenti, hoc modo firmum factum est testamentum.



EuANGELIUM IOANNIS, CAPUT uIII.

»Dicebat iehsu turbis Iudeorum et principibus sacerdotum: Quis ex uobis arguet me de peccato? Si ueritatem dico, quare uos non creditis mihi? Qui est ex Deo, uerba Dei audit, propterea uos non auditis, quia ex Deo non estis. Responderunt ergo Iudei et dixerunt ei: Nonne bene dicimus nos, quia Samaritanus es tu, et demonium habes? Respondit iehsu: Ego demonium non habeo, sed honorifico patrem meum, et uos inhonorastis me, ego autem gloriam meam non quero, est qui querat et iudicet. Amen amen dico uobis, si quis sermonem meum seruauerit, mortem non uidebit in eternum. Dixerunt ergo Iudei: Nunc cognouimus, quia demonium habes. Abraham mortuus est et  prophete, et tu dicis: Si quis sermonem meum seruauerit, non gustabit mortem in eternum. Nunquid tu maior es patre nostro Abraham, qui mortuus est? et prophete mortui sunt, quem teipsum facis? Respondit iehsu: Si ego glorifico meipsum, gloria mea nichil est. Est pater meus qui glorificat me, quem uos dicitis, quia Deus noster est, et non cognouistis eum. Ego autem cognoui eum. Et si dixero, quia non noui eum, ero similis uobis mendax. Sed scio eum, et sermonem eius seruo. Abraham pater uester exsultauit ut uideret diem meum, et uidit, et gauisus est. Dixerunt ergo Iudei ad eum: Quinquaginta annos nondum habes et Abraham uidisti? Dicit eis iehsu: Amen amen dico uobis, antequam Abraham fieret, ego  sum. Tulerunt ergo lapides, ut iacerent in eum. iehsu autem abscondit se, et exiuit de templo.«

Dicebat iehsu turbis Iudeorum et principibus sacerdotum: Quis ex uobis arguet me de peccato?  Pensate mansuetudinem Dei, relaxare peccata uenerat et dicebat: Quis ex uobis arguet me de peccato? Non dedignatur ex ratione ostendere se peccatorem non esse, qui ex uirtute diuinitatis poterat peccatores iustificare.

Si ueritatem dico, quare uos non creditis mihi? Quare, nisi quia filii diaboli estis non ueritatis? Filii non natura, sed imitatione. Creatura namque Dei erant, ipse enim est creator carnis et anime, uitio imitatores erant diaboli.


Qui est ex Deo, uerba Dei audit. Propterea uos non auditis, quia ex Deo non estis. Si enim ipse uerba Dei audit, qui ex Deo est, et audire uerba eius non potest quisquis ex illo non est, interroget se unusquisque, si uerba Dei in aure cordis percipit, et intelligit unde sit. Celestem patriam desiderare ueritas iubet, carnis desideria conterere, mundi gloriam declinare, aliena non rapere, propria largiri. Penset ergo apud se unusquisque uestrum, si hec uox Dei in cordis eius aure conualuit, et quia iam ex Deo sit agnoscit.

Dixerunt ergo Iudei: Nonne bene dicimus nos, quia Samaritanus es tu, et demonium habes? Accepta autem tanta contumelia, quid Dominus respondeat audiam.


Ego demonium non habeo, sed honorifico patrem meum, et uos inhonorastis me. Quia enim Samaritanus interpretatur custos, et ipse ueraciter custos est, de quo Psalmista ait: Nisi Dominus custodierit ciuitatem, in uanum uigilant, qui custodiunt eam, et cui per Isaiam, Custos quid de nocte, custos quid de nocte : respondere noluit Dominus, Samaritanus non sum, sed ego demonium non habeo. Duo quippe ei inlata fuerant, unum negauit, et alterum tacendo consensit. Custos namque humani generis uenerat, et si Samaritanum se non esse diceret, esse custodem negaret, sed tacuit quod recognouit, et patienter repulit, quod dictum fallaciter audiuit dicens: Ego demonium non habeo. Hic uero in semetipso nobis Dominus patientie prebuit exemplum.  Qui si respondere uoluisset Iudeis, uos demonium habetis, uerum utique dixisset, quia nisi impleti demonio, tam peruerse de Deo loqui non possent. Sed accepta iniuria, et iam quod uerum erat dicere ueritas noluit, ne non dixisse ueritatem, sed prouocatus contumeliam reddidisse uideretur. Ex qua re quid nobis innuitur, nisi ut eo tempore quo a proximis ex falsitate contumelias accipimus, eorum etiam uera mala taceamus, ne ministerium iuste correptionis in arma uertamus furoris.

Ego autem non quero gloriam meam, est qui querat et iudicet. Scriptum est: Quia pater omne iudicium dedit filio , et ecce idem filius iniurias accipiens, illatas contumelias patris iudicio reseruat, ut nobis profecto insinuet, quantum nos esse patientes  debeamus, dum adhuc se ulcisci non uult, et ipse qui iudicat. Quem uult intelligi cum dicit? Est qui querat et iudicet, nisi patrem, quid est iudicat? discernit. Quomodo est qui querat et iudicet, est pater qui gloriam meam a uestra gloria discernat et separet, nam secundum formam serui, multum interest, inter gloriam Christi et ceterorum hominum.

Amen amen dico uobis, si quis sermonem meum seruauerit, etc. De morte secunda dicit, de morte eterna, de morte damnationis, cum diabolo et angelis eius, ipsa est uera mors. Nam ista mors corporis, migrato quedam est sanctis ad meliorem uitam. Impiis uero ad penas perpetuas. Quam mortem hic ueritas designare uoluit, cum dicit: Mortem non uidebit in eternum.


Dixerunt ergo Iudei: Nunc, cognouimus quia demonium habes, Abraham mortuus est, et prophete. Et tu dicis, si quis sermonem meum, etc. Irascebantur quia iam mortui erant illa morte que uitanda erat. Nam illam mortem uitare non poterant, qua mortuus est Abraham et prophete, hoc est, mortem carnis. Nam Abraham et prophete in spiritu uiuebant, de quibus ipsa ueritas ait: Non est Deus mortuorum, sed uiuorum .

Respondit iehsu: Si ego glorifico meipsum, gloria mea nichil est, est pater meus qui glorificat me, quem uos dicitis: Quia Deus noster est, et non cognouistis eum, ego autem noui eum. Et si dixero, quia non noui eum, ero similis uobis mendax; sed scio eum, et ser  monem eius seruo. Refert ergo gloriam suam ad patrem Dominus iehsu Christus, de quo est quod Deus est. Dicit Patrem suum, quem illi dicebant Deum suum, quem non cognouerunt. Si enim patrem cognouissent, eius filium recepissent. Sermonem patris tanquam filius seruans loquebatur, et ipse erat sermo, et uerbum patris, qui hominibus loquebatur. Et notandum, quod uidit eos Dominus aperta sibi impugnatione resistere, et tamen eis se iterata non desinit uoce predicare, dicens:

Abraham pater uester exsultauit, ut uideret diem meum, uidit et gauisus est. Tunc quippe diem Domini Abraham uidit, cum in figura summe trinitatis tres angelos hospitio recepit. Quibus profecto susceptis, sic tribus quasi uno locutus est. Quia et si in personis  numerus trinitatis est, in natura unitas diuinitatis. Sed carnales mentes audientium, oculos a carne non subleuant, in eo solam carnis etatem pensant, dicentes:

Quinquaginta annos nondum habes, et Abraham uidisti? Quos benigne redemptor noster a carnis sue intuitu submouit, et ad diuinitatis contemplationem trahit dicens:

Amen, amen dico uobis, antequam Abraham fieret ego sum. Ante enim preteriti temporis est, sum presentis. Et quia preteritum tempus et futurum diuinitas non habet, sed semper esse habet. Non ait: Ante Abraham ego fui, sed ante Abraham ego sum. Unde et ad Mosen dicitur: Ego sum qui sum . Et dices filiis Isrel: Qui est, misit me ad uos.  Ante ergo uel post Abraham habuit, qui et accedere potuit per exhibitionem presentie, et recedere per cursum uite. ueritas uero semper esse habet, quia ei quidquam nec priori tempore incipitur, nec sub sequenti terminatur. Sed sustinere ista eternitatis uerba mentes infidelium non ualentes, ad lapides currunt. Et quem intelligere non poterant, lapidibus obruere querebant. Quid autem contra furorem lapidantium Dominus fecit, ostenditur cum protinus subinfertur.

iehsu autem abscondit se et exiuit de templo. Mirum ualde est, fratres karissimi, cur persecutores suos Dominus sese abscondendo declinauerit, qui si diuinitatis sue potentiam exercere uoluisset, tacito nutu mentis in suis eos ictibus ligaret, aut in penam  mortis subite obrueret. Sed quia pati uenerat, exercere iudicium nolebat. Cur abscondit se, nisi quod homo inter homines factus redemptor noster, alia nobis uerbo loquitur, alia exemplo. Quid autem nobis hoc exemplo loquitur? nisi ut etiam cum resistere possumus, iram superbientium humiliter declinemus.



INCIPIT PASSIO DOMINI NOSTRI IESU CHRISTI. 

»Scitis quia post biduum Pascha fiet, et filius hominis tradetur ut crucifigatur. Tunc congregati sunt principes sacerdotum et seniores populi in atrium principis sacerdotum, qui dicebatur Caiphas.  Et consilium fecerunt ut Iesum dolo tenerent et occiderent. Dicebant autem: Non in die festo, ne forte tumultus fieret in populo. Cum autem esset iehsu in Bethania, in domo Simonis leprosi, accessit ad eum mulier habens alabastrum unguenti pretiosi, et effudit super caput ipsius recumbentis. uidentes autem discipuli, indignati sunt, dicentes: Ut quid perditio hec? potuit enim istud uenundari multo, et dari pauperibus. Sciens autem iehsu, ait illis: Quid molesti estis huic mulieri? opus enim bonum operata est in me, nam semper pauperes habetis uobiscum, me autem non semper habebitis. Mittens enim hec unguentum hoc in corpus meum, ad sepeliendum me fecit. Amen dico uobis, ubicunque predicatum  fuerit hoc euangelium in toto mundo, dicetur quod hec fecit in memoriam eius. Tunc abiit unus de duodecim, qui dicebatur Iudas Iscarioth, ad principes sacerdotum, et ait illis: Quid uultis mihi dare, et ego uobis eum tradam? At illi constituerunt ei triginta argenteos. Et exinde querebat opportunitatem, ut eum traderet. Prima autem die azymorum, accesserunt discipuli ad Iesum dicentes: Ubi uis paremus tibi comedere Pascha? At iehsu dixit: Ite in ciuitatem ad quemdam, et dicite ei: Magister dicit, tempus meum prope est, apud te facio Pascha cum discipulis meis. Et fecerunt discipuli sicut constituit illis iehsu, et parauerunt Pascha. uespere autem facto, discumbebat cum duodecim discipulis suis. Et edentibus illis dixit: Amen dico uobis, quia unus  uestrum me traditurus est. Et contristati ualde, ceperunt singuli dicere: Nunquid ego sum, Domine? At ipse respondens ait: Qui intingit mecum manum in paropside, hic me tradet. Filius quidem hominis uadit sicut scriptum est de illo. ue autem homini illi per quem filius hominis tradetur. Bonum erat ei si natus non fuisset homo ille. Respondens autem Iudas qui tradidit eum dixit: Nunquid ego sum, Rabbi? Ait illi: Tu dixisti. Cenantibus autem illis, accepit iehsu panem, et benedixit, ac fregit, deditque discipulis suis, et ait: Accipite et comedite, hoc est corpus meum. Et accipiens calicem gratias egit, et dedit illis dicens: Bibite ex hoc omnes. Hic est enim sanguis meus Noui Testamenti, qui pro multis effundetur in remissionem  peccatorum. Dico autem uobis: non bibam amodo de hoc genimine uitis usque in diem illum, cum illud bibam uobiscum nouum in regno Patris mei. Et hymno dicto, exierunt in montem Oliueti. Tunc dixit illis iehsu: Omnes uos scandalum patiemini in me in ista nocte. Scriptum est enim: Percutiam pastorem, et dispergentur oues gregis. Postquam autem surrexero, precedam uos in Galileam. Respondens autem Petrus ait illi: Et si omnes scandalizati fuerint in te, ego nunquam scandalizabor. Ait illi iehsu Amen dico tibi, quia in hac nocte antequam gallus cantet, ter me negabis. Ait illi Petrus: Etiam si oportuerit me mori tecum, non te negabo. Similiter  et omnes discipuli dixerunt. Tunc uenit iehsu cum illis in uillam que dicitur Gethsemani, et dixit discipulis suis: Sedete hic, donec uadam illuc et orem. Et assumpto Petro et duobus filiis Zebedei, cepit contristari et mestus esse. Tunc ait illis: Tristis est anima mea usque ad mortem. Sustinete hic et uigilate mecum. Et progressus pusillum procidit in faciem suam orans et dicens: Mi Pater, si possibile est, transeat a me calix iste. uerumtamen non sicut ego uolo, sed sicut tu. Et uenit ad discipulos suos et inuenit eos dormientes. Et dicit Petro: Sic non potuistis una hora uigilare mecum? uigilate et orate, ut non intretis in tentationem. Spiritus quidem promptus est, caro autem infirma. Iterum secundo abiit,  et orauit dicens: Pater mi, si non potest hic calix transire nisi bibam illum, fiat uoluntas tua. Et uenit iterum, et inuenit eos dormientes. Erant autem oculi eorum grauati. Et relictis illis, iterum abiit et orauit tertio eumdem sermonem dicens: Tunc uenit ad discipulos suos, et dixit illis: Dormite et requiescite. Ecce appropinquabit hora, et filius hominis tradetur in manus peccatorum. Surgite eamus, ecce appropinquabit qui me tradet. Adhuc eo loquente, ecce Iudas, unus de duodecim, uenit, et cum eo turba multa, cum gladiis et fustibus, missi a principibus sacerdotum et senioribus populi. Qui autem tradidit eum, dedit illis signum, dicens: Quemcunque osculatus fuero, ipse est, tenete eum. Et confestim accedens ad  Iesum, dixit: Aue, Rabbi, et osculatus est eum, dixitque illi iehsu: Amice, ad quid uenisti? Tunc accesserunt, et manus iniecerunt in Iesum et tenuerunt eum. Et ecce unus ex his qui erant cum Iesu, extendens manum exemit gladium, et percutiens seruum principis sacerdotum, amputauit auriculam eius. Tunc ait illi iehsu: Conuerte gladium tuum in locum suum, omnes enim qui acceperint gladium gladio peribunt. An putas quia non possum rogare patrem meum, et exhibebit mihi modo plus quam duodecim legiones angelorum? Quomodo ergo implebuntur scripture? quia sic oportet fieri. In illa hora dixit iehsu turbis: Tanquam ad latronem existis cum gladiis et fustibus comprehendere me, quotidie apud uos sedebam  docens in templo, et non me tenuistis. Hoc autem totum factum est, ut implerentur scripture prophetarum. Tunc discipuli omnes, relicto eo fugerunt. At illi tenentes Iesum, duxerunt eum ad Caipham, principem sacerdotum, ubi scribe et seniores conuenerant. Petrus autem sequebatur eum a longe, usque in atrium principis sacerdotum. Et ingressus intro, sedebat cum ministris ut uideret finem. Principes autem sacerdotum et omne concilium querebant falsum testimonium contra Iesum, ut eum morti traderent. Et non inuenerunt, cum multi falsi testes accessissent. Nouissime autem uenerunt duo falsi testes, et dixerunt: Hic dixit: Possum destruere templum Dei,  et post triduum reedificare illud. Et surgens princeps sacerdotum, ait illi: Nihil respondes ad ea que isti testificantur? iehsu autem tacebat. Et princeps sacerdotum ait illi: Adiuro te per Deum uiuum, ut dicas nobis, si tu es Christus filius Dei. Dixit illi iehsu: Tu dixisti. uerumtamen dico uobis: Amodo uidebitis filium hominis sedentem a dextris uirtutis Dei, et uenientem in nubibus celi. Tunc princeps sacerdotum scidit uestimenta sua dicens: Blasphemauit, quid adhuc egemus testibus? Ecce nunc audistis blasphemiam. Quid uobis uidetur? At illi respondentes, dixerunt? Reus est mortis. Tunc expuerunt in faciem eius, et colaphis eum ceciderunt, alii autem palmas in faciem eius dederunt, dicentes: Prophetiza nobis, Christe,  quis est qui te percussit? Petrus uero sedebat foris in atrio. Et accessit ad eum una ancilla, dicens: Et tu cum Galileo eras? At ille negauit coram omnibus dicens: Nescio quid dicis. Exeunte autem illo ianuam, uidit eum alia ancilla, et ait his qui erant ibi: Et hic erat cum Iesu Nazareno. Et iterum negauit cum iuramento, quia non noui hominem. Et post pusillum, accesserunt qui adstabant, et dixerunt Petro. uere, et tu ex illis es, nam et loquela tua manifestum te facit. Tunc cepit detestari et iurare quia non nouisset hominem. Et continuo cantauit gallus. Et recordatus est Petrus uerbi Iesu quod dixerat: Priusquam gallus cantet, ter me negabis. Et egressus foras fleuit amare. Mane autem facto, consilium inierunt omnes  principes sacerdotum, et seniores aduersus Iesum, ut eum morti traderent. Et uinctum adduxerunt eum, et tradiderunt Pontio Pilato presidi. Tunc uidens Iudas, qui eum tradidit, quod damnatus esset, penitentia ductus, retulit triginta argenteos principibus sacerdotum et senioribus, dicens: Peccaui, tradens sanguinem iustum. At illi dixerunt: Quid ad nos? Tu uideris. Et proiectis argenteis in templo, recessit, et abiens laqueo se suspendit. Principes autem sacerdotum, acceptis argenteis, dixerunt: Non licet mittere eos in corbonam, quia pretium sanguinis est. Consilio autem inito, emerunt ex illis agrum figuli, in sepulturam peregrinorum. Propter hoc uocatus est ager ille Acheldemach, hoc est, ager sanguinis usque in  hodiernum diem. Tunc impletum est quod dictum est, per Hieremiam prophetam, dicentem: Et acceperunt triginta argenteos, pretium appreciati, quem appreciauerunt a filiis Isrel, et dederunt eos in agrum figuli, sicut constituit mihi Dominus. iehsu autem stetit ante presidem. Et interrogauit eum preses dicens: Tu es rex Iudeorum? Dicit ei iehsu: Tu dicis. Et cum accusaretur a principibus sacerdotum et senioribus, nichil respondit. Tunc dicit illi Pilatus: Non audis quanta aduersum te dicunt testimonia? Et non respondit ei ad ullum uerbum, ita ut miraretur preses uehementer. Per diem autem solemnem consueuerat preses dimittere populo unum uinctum, quem uoluissent.  Habebant autem tunc unum uinctum insignem, qui dicebatur Barrabas, qui propter seditionem missus fuerat in carcerem. Congregatis autem illis, dixit Pilatus: Quem uultis dimittam uobis, Barrabam an Iesum qui dicitur Christus? Sciebat enim quod per inuidiam tradidissent eum. Sedente autem illo pro tribunali, misit ad illum uxor eius, dicens: nichil tibi et iusto illi, multa enim passa sum hodie per uisum propter eum. Principes autem sacerdotum et seniores persuaserunt populo, ut peterent Barrabam, Iesum uero perderent. Respondens autem preses, ait illis: Quem uultis uobis de duobus dimitti? At illi dixerunt: Barrabam. Dicit illis Pilatus: Quid igitur faciam de Iesu, qui dicitur Christus? Dicunt omnes: Crucifigatur. Ait  illis preses: Quid enim mali fecit? At illi magis clamabant, dicentes: Crucifigatur. uidens autem Pilatus, quia nichil proficeret, sed magis tumultus fieret, accepta aqua, lauit manus coram populo, dicens: Innocens ego sum a sanguine iusti huius, uos uideritis. Et respondens uniuersus populus dixit: Sanguis eius super nos et super filios nostros. Tunc dimisit illis Barrabam, Iesum autem flagellatum tradidit eis, ut crucifigeretur. Tunc milites presidis suscipientes Iesum in pretorio, congregauerunt ad eum uniuersam cohortem. Et exuentes eum, chlamidem coccineam circumdederunt ei. Et plectentes coronam de spinis posuerunt super caput eius, et arundinem in dextera eius, et genu flexo ante eum illudebant ei dicentes: Aue, rex Iudeorum.  Et exspuentes in eum, acceperunt arundinem, et percutiebant caput eius. Et postquam illuserunt ei, exuerunt eum chlamide, et induerunt eum uestimentis eius et duxerunt eum ut crucifigerent. Exeuntes autem inuenerunt hominem Cyreneum uenientem obuiam sibi, nomine Simonem, hunc angariauerunt, ut tolleret crucem eius. Et uenerunt in locum qui dicitur Golgotha, quod est Caluarie locus. Et dederunt ei uinum bibere cum felle mistum. Et cum gustasset noluit bibere. Postquam autem crucifixerunt eum, diuiserunt uestimenta eius, sortem mittentes, ut impleretur quod dictum est per Prophetam dicentem: Diuiserunt sibi uestimenta mea, et super uestem meam miserunt sortem. Et sedentes seruabant eum, et imposuerunt  super caput eius causam ipsius scriptam: Hic est iehsu Nazarenus rex Iudeorum. Tunc crucifixi sunt cum eo duo latrones, unus a dextris, et unus a sinistris. Pretereuntes autem blasphemabant eum, mouentes capita sua et dicentes: uah qui destruis templum Dei, ei in triduo illud reedificas, salua temetipsum. Si filius Dei es, descende de cruce. Similiter et principes sacerdotum illudentes cum scribis et senioribus dicebant: Alios saluos fecit, seipsum non potest saluum facere? Si rex Isrel est, descendat nunc de cruce, et credimus ei. Confidit in Deo, liberet ergo eum nunc si uult. Dixit enim, quia filius Dei sum. Idipsum autem et latrones, qui crucifixi erant cum eo, improperabant  ei. A sexta autem hora, tenebre facte sunt super uniuersam terram usque ad horam nonam. Et circa horam nonam, clamauit iehsu uoce magna dicens: Heli, Heli, lama sabaththani, hoc est, Deus meus, Deus meus, ut quid dereliquisti me? Quidam autem illic stantes et audientes dicebant: Heliam uocat iste. Et continuo currens unus ex eis, acceptam spongiam impleuit aceto, et imposuit arundini, et dabat ei bibere. Ceteri uero dicebant: Sine, uideamus an ueniat Helias liberans eum. iehsu autem iterum clamans uoce magna, emisit spiritum. Et ecce uelum templi scissum est in duas partes, a summo usque deorsum. Et terra mota est, et petre scisse sunt, et monumenta aperta sunt, et multa corpora sanctorum, qui dormierant  resurrexerunt. Et exeuntes de monumentis post resurrectionem eius, uenerunt in sanctam ciuitatem, et apparuerunt multis. Centurio autem, et qui cum eo erant, custodientes Iesum, uiso terre motu et his que fiebant, timuerunt ualde dicentes: uere filius Dei erat iste. Erant autem ibi mulieres multe a longe, que secute erant Iesum a Galilea, ministrantes ei, inter quas erat Maria Magdalene et Maria Iacobi, et Ioseph mater, et mater filiorum Zebedei. Cum autem sero factum esset, uenit quidam homo diues ab Arimathia, nomine Ioseph, qui et ipse discipulus erat Iesu. Hic accessit ad Pilatum, et petiit corpus Iesu. Tunc Pilatus iussit reddi corpus, et accepto corpore Ioseph inuoluit illud in sindone munda, et posuit  illud in monumento suo nouo, quod exciderat in petra. Et aduoluit saxum magnum ad ostium monumenti, et abiit. Erant autem ibi Maria Magdalene, et altera Maria, sedentes contra sepulcrum. Altera autem die que est Parasceuen, conuenerunt principes sacerdotum et Pharisei ad Pilatum, dicentes: Domine, recordati sumus, quia seductor ille dixit adhuc uiuens: Post tres dies resurgam. Iube ergo custodiri sepulcrum usque in diem tertium, ne forte ueniant discipuli eius, et furentur eum, et dicant plebi: Surrexit a mortuis, et erit nouissimus error peior priore: Ait illis Pilatus: Habetis custodiam, ite et custodite sicut scitis. Illi autem abeuntes, munierunt sepulcrum, signantes lapidem cum custodibus.«


Scitis, quia post biduum Pascha fiet, et filius hominis tradetur ut crucifigatur, etc. Post duos dies clarissimi luminis, ueteris ac Noui Testamenti, uerum pro mundo Pascha celebratur. Pascha, quod Hebraice dicitur [Figure: [Hebrew text] 2Kb] , non a passione, sed a transitu nominatur, eo quod exterminator uidens sanguinem in foribus Isrelitarum pertransierit, nec percusserit eos. Moraliter autem transitus noster, id est, Phase ita celebratur, si terrena et Aegyptum dimittentes, ad celestia festinemus. Hoc sane iuxta ueteris instrumenti scripturam, inter Pascha et azyma distat, quod Pascha ipse solus dies appellabatur, in quo agnus occidebatur ad uesperam, hoc est, quartadecima luna primi mensis, quintadecima autem  luna, quando egressus est de Aegypto, succedebat festiuitas azymorum, que septem diebus, id est, usque ad uicesimum primum diem eiusdem mensis ad uesperam est statuta solemnitas. uerum euangeliste indifferenter, et diem azymorum pro Pascha, et pro diebus azymorum Pascha ponere solent.

Tunc congregati sunt principes sacerdotum et seniores populi in atrium principis sacerdotum, qui dicebatur Caiphas, et consilium fecerunt, ut Iesum dolo tenerent et occiderent. Dicebant autem: Non in die festo, ne forte tumultus fieret in populo. Congregantur, ineuntes consilium, quomodo occidant Dominum, non timentes seditionem, ut simplex sermo demonstrat, sed cauentes ne auxilio populi de suis manibus tolleretur.


Cum autem esset iehsu in Bethania, in domo Simonis leprosi. Non quo leprosus eo tempore permaneret, sed quia ante leprosus, postea a saluatore mundatus est, nomine pristino permanente. Simon quoque ipse obediens dicitur, qui iuxta aliam intelligentiam, mundus interpretari potest, in cuius domo curata est Ecclesia.

Accessit ad eum mulier habens alabastrum unguenti pretiosi, et effudit super caput ipsius recumbentis. Mulier ista Maria erat Magdalena, soror Lazari, quem suscitauit iehsu a mortuis, ut Ioannes aperte commemorat . Qui etiam hoc factum ante sex dies Pasche testatur, priusquam asino sedens cum palmis et laude turbarum Hierosolymam ueniret. Ipsa est autem non alia, que quondam, ut Lucas scribit,  peccatrix adhuc ueniens pedes Domini lacrymis penitentie rigauit, et unguento pie confessionis liniuit. Et quia multum dilexit multorum ueniam peccatorum a pio iudice promeruit . Nunc uero iustificata et familiaris effecta Domino non tantum pedes eius, ut idem Ioannes narrat , uerum etiam caput, ut Mattheus Marcusque perhibent, oleo sancto perfudit. Est autem alabastrum genus marmoris candidi uariis coloribus intertincti, quod ad uasa unguentaria cauari solet, eo quod optime seruare ea incorrupta dicatur. Nascitur circa Thebas Aegyptias et Damascum Syrie ceteris candidius, probatissimum uero in India. Nardus uero est frutex aromatica, graui, ut aiunt, et crassa radice, sed breui ac nigra fragilique, quamuis pingui situ redolente,  cypressum aspero sapore, folio paruo densoque, cuius cacumina in aristas se spargunt. Ideoque gemina docti pigmentarii nardi spicas ac folia celebrant. Et hoc est, quod ait Marcus: Unguenti nardi spicati , pretiosi uidelicet, quia unguentum illud quod attulit Maria Domino, non solum de radice confectum nardi, uerum etiam, quod pretiosius esset, spicarum quoque et foliorum eius adiectione odoris, ac uirtutis illius erat accumulata gratia. Ferunt autem de nardo physiologi, quod principalis sit in unguentis, unde merito unctioni capitis et pedum Domini oblata est. Sunt multa quidem eius genera, sed omnia herbe, preter Indicum quod pretiosius est. Mystice autem deuotio hec Marie  Domino ministrantis fidem ac pietatem designat Ecclesie sancte, que loquitur in amoris cantico dicens: Dum esset rex in accubitu suo, nardus mea dedit odorem suum, que cum potentiam diuine uirtutis Christi, que illi una est cum Patre, digna reuerentia confitetur, caput profecto illius unguento pretioso perfundit. Cum uero assumpte humanitatis mysteria digna reuerentia suscipit, in pedes utique Domini unguentum nardi pisticum, id est, fidele ac uerum profundit.

uidentes autem discipuli indignati sunt, dicentes, ut quid perditio hec? potuit enim istud uenundari multo, et dari pauperibus. Hoc Marcus quomodo et Mattheus synecdochicos loquitur, pluralem uidelicet numerum pro singulari ponens. Nam Ioannes distinctius  loquens, Iudam hec locutum fuisse testatur, et hoc gratia cupiditatis, eo quod fur fuisset, et loculos habens, ea que mittebantur portaret . Potest etiam intelligi quod et alii discipuli aut senserint, hoc aut dixerint, aut eis Iuda dicente persuasum sit, atque omnium uoluntatem Mattheus et Marcus etiam uerbis expresserint. Sed Iudas propter ea dixit, quia fur erat, ceteri uero propter pauperum curam.

Sciens autem iehsu, ait illis. Quid molesti estis huic mulieri? Opus bonum operata est in me, nam semper pauperes habebitis uobiscum, me autem non semper habebitis.  Mihi uidetur in hoc loco de presentia dicere corporali, quod nequaquam cum eis ita futurus sit post resurrectionem, quomodo  nunc in omni conuictu. et familiaritate, cuius rei memor Apostolus ait: Et si noueramus Iesum Christum secundum carnem, nunc iam non nouimus eum .

Mittens enim hec unguentum hoc in corpus meum ad sepeliendum me fecit. Quod uos putatis perditionem esse unguenti, officium sepulture est, nec mirum, si mihi bonum odorem fidei sue dederit, cum ego pro ea fusurus sim sanguinem meum.

Amen dico uobis, ubicunque predicatum fuerit hoc Euangelium in toto mundo, dicetur et quod hec fecit in memoriam eius. In toto mundo non tam mulier ista, quam Ecclesia predicatur, quod sepelierit Saluatorem, quod unxerit caput eius.

Tunc abiit unus de duodecim, qui dicitur Iudas  Iscarioth ad principes sacerdotum, et ait illis: Quid uultis mihi dare, et ego uobis eum tradam? etc. Multi hodie scelus Iude, quia Dominum ac Magistrum Deumque suum pecunia uendiderit, uel ut immane, et nefarium exhorrent, nec tamen cauent: nam cum pro muneribus falsum contra quemlibet testimonium dicunt, profecto, quia ueritatem pecunia negant, Deum pecunia uendunt. Ipse enim dixit: Ego sum ueritas . Cum societatem fraternitatis aliqua discordie peste commaculant, Dominum produnt, quia Deus caritas est. Qui ergo caritatis et ueritatis iussa spernunt, Deum utique, qui est caritas et ueritas, produnt. Scribit in Euangelio suo Ioannes: Quia cum intinxisset Dominus panem, dedit  Iude Simonis Iscariotis; et post buccellam tunc introiuit in illum Satanas , sed non est contrarium Luce, qui eum et ante buccellam a Satana inuasum iam esse commemorat , quia quem nunc intrauit, ut deciperet, postmodum intrauit, ut sibi iam traditum plenus possideret.

Prima autem azymorum, accesserunt discipuli ad Iesum, dicentes: Ubi uis paremus tibi comedere Pascha? Primum diem azymorum, quartumdecimum primi mensis appellat, quando fermento abiecto immolare, id est, agnum occidere solebant ad uesperam. Quod exponens Apostolus ait: Etenim Pascha nostrum immolatus est Christus , qui licet die sequenti, hoc est, quintadecima Luna sit crucifixus, hac tamen nocte, qua agnus immolabatur, et  carnis sanguinisque suis discipulis tradidit mysteria celebranda, et a Iudeis tentus et ligatus, ipsius immolationis, hoc est, passionis sue sacrauit exordium.

At iehsu dixit eis: Ite in ciuitatem ad quemdam, et dicite ei: Magister dicit: Tempus meum prope est, apud te facio Pascha cum discipulis meis, etc. Marcus dicit: Ite in ciuitatem, et occurret uobis homo lagenam aque baiulans . Lagena fragilitatem designat apostolorum, per quos eadem erat gratia mundo ministranda. Unde aiunt: Habemus autem thesaurum istum in uasis fictilibus. Lucas uero ait: Intreuntibus uobis in ciuitatem, occurret uobis homo amphoram aque portans, etc. Pulchre autem paraturis Pascha discipulis homo amphoram aque  portans currit, ut ostendatur huius Pasche mysterium, pro ablutione perfecta mundi totius esse celebrandum. Aqua quippe lauacrum gratie, amphora mensuram perfectam significat. Parant ergo Pascha, ubi aque infertur amphora, quia tempus uidelicet adest quo ueri Pasche cultoribus typicus de limine cruor auferatur, et ad tollenda crimina uiuifici fontis baptisma consecretur. In alio euangelista scriptum est, quod inuenerunt cenaculum magnum stratum atque mundatum, et ibi parauerunt ei. Cenaculum magnum lex spiritalis est, que de angustiis littere egrediens, in sublimi loco recipit Saluatorem. Nam qui adhuc occidentem litteram seruauerit, qui non aliud in agno, quam pecus intellexerit, iste nimirum in imis Pascha facit, quia spiritus maiestatem comprehendere  necdum didicit. At qui aque baiulum, hoc est gratie preconem in domum Ecclesie fuerit secutus, hic per spiritum uiuificantem tectum littere transcendendo, in alto mentis diuersorio Christo mansionem preparat, quia cuncta, uel Pasche sacramentum, uel cetera legis decreta de hoc scripta intelligit.

uespere autem facto discumbebat cum duodecim discipulis. Et edentibus illis, dixit: Amen dico uobis, quia unus uestrum me traditurus est, etc. Lucas in hoc loco, Dominum introducit dicentem: Desiderio desideraui hoc Pascha manducare uobiscum antequam patiar. Desiderat primo typicum pascha cum discipulis manducare, et sic passionis sue mundo mysteria  declarare, quatenus et antiqui legalisque Pasche probator existat, et hoc ad sue dispensationis figuram pertinuisse docendo, carnaliter ultra uetet exhiberi, imo umbra transeunte, ueri iam Pasche lumen aduenisse demonstret.

Filius quidem hominis uadit, sicut scriptum est de illo. ue autem homini illi, per quem filius hominis tradetur.  Penam predicit, ut quem pudor non uicerat corrigant denuntiata supplicia. Sed et hodie quoque et in sempiternum ue homini illi, qui ad mensam Domini malignus accedit, qui insidiis mente inquinatus, qui in precordiis aliquo scelere pollutus, mysteriorum Christi oblationibus sacrosanctis participare non meruit.

Bonum erat ei, si natus non fuisset homo ille.   Non ideo putandus est, ante fuisse quam nasceretur, cum nulli possit esse bene, nisi ei qui fuerit, sed simpliciter dictum est, multo melius esse non subsistere, quam male subsistere.

Respondens autem Iudas dixit: Nunquid ego sum Rabbi? Ait illi iehsu: Tu dixisti. Blandientis iunxit affectum, siue incredulitatis signum. Ceteri enim qui non erant prodituri dicunt: Nunquid ego sum, Domine? Iste quippe qui proditurus erat non Dominum, sed magistrum uocat, quasi excusationem habeat, si Domino denegato, saltem magistrum prodiderit.

Cenantibus autem eis, accepit iehsu panem et benedixit, ac fregit deditque discipulis suis et ait: Accipite et comedite, hoc est corpus meum. Postquam  typicum Pascha fuerat impletum, et agni carnes cum apostolis comederat, assumpsit panem, qui confortat cor hominis, et ad uerum Pasche transgreditur sacramentum. Ut quomodo in prefiguratione eius Melchisedech summi Dei sacerdos panem et uinum offerens fecerat, ipse quoque in ueritate sui corporis et sanguinis representaret. Et in Luca legimus duos calices, quibus discipulis propinarit. Unum primi mensis et alterum secundi, ut qui inter sanctos primo mense agnum comedere non potuerit, secundo mense inter penitentes hedum comedat. Frangit autem ipse panem, quem discipulis porrigit, ut ostendat corporis sui fractionem non absque sua sponte ac procuratione uenturam, sed, sicut alibi dicit, potestatem se habere ponendi animam suam,  et potestatem se habere iterum sumendi eam. Quem uidelicet? panem certi quoque gratia sacramenti priusquam frangeret, benedixit. Quia naturam humanam, quam passurus assumpsit, ipse una cum Patre et Spiritu sancto gratia diuine uirtutis impleuit: Benedixit panem et fregit, quia hominem assumptum, ita morti subdere dignatus est, ut ei diuine immortalitatis ueraciter inesse potentiam demonstraret. Ideoque uelocius eum a morte resuscitandum esse doceret.

Et accipiens calicem gratias egit, et dedit illis dicens: Bibite ex hoc omnes, hic est enim sanguis meus Noui Testamenti, etc. Quia panis corpus confirmat, uinum uero sanguinem operatur in carne, hic ad  corpus Christi mystice, illud refertur ad sanguinem. uerum quia et nos in Christo, et in uobis Christum manere oportet, uinum Dominici calicis aqua miscetur. At testante enim Ioanne, aque populi sunt , et neque aquam solam neque solum uinum, sicut nec granum frumenti solum sine aque admistione et confectione in pane cuiquam licet offerre, ne talis uidelicet oblatio, quasi caput a membris secernendum esse significet, et uel Christum sine nostre redemptionis amore pati potuisse, uel nos sine illius passione saluari, ac Patri offerri posse, confingat. Quod autem dicit: Hic est sanguis meus Noui Testamenti, ad distinctionem respicit ueteris Testamenti, quod hircorum et uitulorum est sanguine dedicatum .


Dico autem uobis: Non bibam amodo de hoc genimine uitis usque in diem illum, cum illud bibam uobiscum nouum in regno Patris mei. Potest quidem hic uersiculus, et simpliciter accipi, quod ab hac hora cene usque ad tempus resurrectionis, quo in regno Dei erat uenturus, uinum bibiturus non esset, postea namque illum cibum potumque sumpsisse testatur apostolus Petrus qui ait: Qui manducauimus et bibimus cum illo, posteaquam resurrexit a mortuis. Sed multo consequentius, ut sicut supra typicum agni esum, sic etiam potum Pasche typicum neget se ultra gustaturum, donec ostensa et manifestata resurrectionis sue gloria, regni Dei fides mundo adueniat.

Et hymno dicto exierunt in montem Oliueti. Hoc  est, quod in Psalmo legimus: Edent pauperes et saturabuntur, et laudabunt Dominum, qui requirunt eum . Potest autem hymnus etiam ille intelligi, quem Dominus secundum Ioannem patri gratias agens decantabat, in quo et pro seipso, et pro discipulis, et pro eis, qui per uerbum eorum credituri erant, eleuatis sursum oculis, precabatur. Et pulchre discipulos sacramento sui corporis ac sanguinis imbutos. Et hymno pie intercessionis patri commendatos, in montem educit Oliuarum, ut typice designet, nos per acceptionem sacramentorum suorum, per que opem sue intercessionis, ad altiora uirtutum dona et carismata sancti Spiritus, quibus in corde perungamur, conscendere debere. Quod si quem mouet, cur cenatis Saluator apostolis suum  corpus ac sanguinem tradiderit, quare nos uniuersalis Ecclesie consuetudine ieiuni doceamur eadem sacramenta percipere? Breuiter audiat, ideo tunc cenatos communicasse apostolos, quia necesse erat Pascha illud typicum antea consummari, et sic ad ueri Pasche sacramenta transire. Nunc in honore tanti tamque terribilis sacramenti placuisse magistris Ecclesie, primo nos Dominice passionis participatione muniri, primo spiritualibus epulis interius exteriusque sacrari, ac deinde terrenis dapibus, corpus et uilibus escis refici.

Tunc dicit eis iehsu: Omnes uos scandalum patiemini in me in ista nocte.  Predicit quod passuri sint, ut cum passi fuerint, non desperent salutem,  sed agentes penitentiam liberentur, et signanter addidit in ista nocte, quia quomodo qui inebriantur, nocte inebriantur, sic et qui scandalum patiuntur, in nocte et in tenebris sustinent. Lucas ait, quod Simoni Dominus dixit: Ecce Satanas expetiuit uos, ut cribraret sicut triticum, ego autem rogaui pro te, ut non deficiat fides tua .

Cum uero Satanas expetit eos tentare, et ueluti, qui triticum purgat, uentilando concutere, docet nullius fidem a diabolo, nisi Deo permittente, tentari posse. Satane quippe ad cribrandum bonos expetere est, ad afflictionem eorum malitie estibus anhelare. Quo enim eorum tentationem inuidens appetit, eo illorum, quasi probationem deprecans petit: Et tu aliquando conuersus, confirma fratres tuos. Sicut  ipse tuam, inquit, fidem, ne Satana tentante deficeret, orando protexi, ita et tu infirmiores quosque fratres exemplo tue penitentie, ne de uenia forte desperent, erigere et confortare memento.

Scriptum est enim: Percutiam pastorem et dispergentur oues gregis.  Percutitur autem pastor bonus, ut ponat animam pro ouibus suis, et ut multis gregibus errorum fiat unus grex, et unus pastor .

Amen dico tibi, quia in hac nocte antequam gallus cantet, ter me negabis.  Et Petrus de ardore fidei promittebat, et Saluator quasi Deus futura nouerat. Et nota, quod Petrus in nocte neget tertio. Postquam autem gallus cecinit, et decrescentibus tenebris uicina lux nuntiata est. Conuersus  fleuit amare, terne negationis sordes lacrymis lauans.

Tunc uenit iehsu cum illis in uillam, que dicitur Gethsemani, etc. Monstratur usque hodie locus Gethsemani, in quo Dominus orauit, ad radices montis Oliueti. Nunc desuper Ecclesia edificata; interpretatur autem Gethsemani uallis pinguium, siue pinguedinum. Quod uero non solum dicta, uel opera nostri Saluatoris, uerum etiam loca et tempora, in quibus operatur et loquitur, mysticis, ut sepe dictum est, sunt plena figuris. Cum in monte orat Dominus, quasi tacite nos admonet sublimia tantum orando inquiri, et pro celestibus bonis supplicari debere. At cum in ualle orat, et hoc in ualle pinguium siue pinguedinis, ipsius eque insinuat nobis  humilitatem semper orationibus, et interne pinguedinem dilectionis esse seruandam.

Tunc ait illis iehsu: Tristis est anima mea usque ad mortem, etc. Non propter mortem tristis est Dominus, quia eum conditio corporalis affectus, non formido mortis offendit. Nam qui corpus suscepit, omnia debuit subire, que corporis sunt, ut esuriret et sitiret, tangeretur, contristaretur, diuinitas autem commutari per hos nescit affectus.

Et progressus pusillum procidit in faciem suam orans. Lucas autem dicit: Auulsus est ab eis, quantum iactus est lapidis, tanquam hoc eos typice admonuerit, ut in eum dirigerent lapidem, id est, usque ad ipsum perducerent intentionem legis que scripta erat in  lapide, usque ad illum enim potest peruenire ille lapis, quoniam finis legis est Christus ad iustitiam omni credenti .

Et dicens: Mi Pater, si possibile est, transeat a me calix iste, etc. Quod autem, patrem inuocans, duplici secundum Marcum nomine dicit: Abba pater, utriusque populi illum, et Iudeis, scilicet, et gentibus Deum esse, ac Saluatorem ostendit. Idem namque Abba quod et pater significat. Sed [Figure: [Hebrew text] 2Kb] Hebreum, Grecum est et Latinum. Ut ergo utrumque populum in eum crediturum, et ab utroque eum inuocandum esse doceret, utraque lingua eum primus ipse inuocat.

Spiritus quidem promptus est, caro autem infirma, etc. Hoc aduersus temerarios, qui, quod crediderint,  putant se posse consequi. Itaque quantum de ardore mentis confidimus, tantum de carnis fragilitate timeamus.

Pater mi, si non potest hic calix transire, nisi bibam illum, fiat uoluntas tua, etc. Non inquit, fiat hoc quod humano affectu loquor, sed propter quod ad terras tua uoluntate descendi: Si ergo, inquit, fieri potest, ut sine interitu Iudeorum credat gentium multitudo, passionem recuso. Si autem illi excecandi sunt, ut omnes Gentes uideant, non mea, Pater, uoluntas, sed tua fiat.

Iterum abiit et orauit, tertio eumdem sermonem, etc. Lucas autem ait: Apparuit illi angelus de celo, confortans eum. Alibi legimus: Quia angeli accesserunt, et ministrabant ei : In documento  ergo utriusque nature et ei angeli ministrasse, et eum angeli confortase describitur, quoniam qui Deus ante secula exstitit, homo factus est in fine seculorum. Et addidit Lucas dicens: Factus in agonia prolixius orabat. Agonia, alacritas uel confidentia intelligitur. Quod autem sequitur secundum eumdem euangelistam:

Et factus est sudor eius sicut gutta sanguinis. Non sudorem infirmitatis deputans, quia et contra naturam est sudare sanguinem, sed potius intelligi uult, irrigatam, sacratamque eius sanguine terram, non sibi, qui nouerat, sed nobis aperte declaratum, quod effectum iam sue precis obtineret, ut fidem uidelicet discipulorum, quam terrena adhuc fragilitas arguebat, suo sanguine purgaret, et quidquid illa  scandali de eius morte pertulisset, hoc ipse totum moriendo deleret. Imo uniuersum late terrarum orbem peccatis mortuum, sua morte innoxia, celestem resuscitaret ad uitam.

Tunc uenit ad discipulos suos, et dicit illis: Dormite iam et requiescite, etc. Cum dixisset dormite iam et requiescite, et adiungeret, sufficit, ac deinde inferret: uenit hora, ecce tradetur filius hominis, utique intelligitur post illud, quod eis dictum est: Dormite et requiescite, siluisse Dominum aliquantum, ut hoc fieret quod promiserat, et tunc intulisse: Ecce appropinquabit hora, siue uenit hora. Ideo post illa uerba positum est, sufficit, id est, quod requieuistis iam sufficit.


Surgite, eamus, ecce appropinquat qui me tradet, etc. Ac si diceret: Non nos inueniant, quasi timentes et retractantes, ultro pergamus ad mortem, ut confidentiam et gaudium passuri uideant.

Accessit Iudas ad Iesum, et dixit: Aue, Rabbi, et osculatus est eum. Impudens quidem et scelerata confidentia, magistrum eum uocare, et osculum ei ingerere quem tradebat.

Dicit illi iehsu: Amice, ad quod uenisti? Duobus modis hoc intelligendum est. Ad quod uenisti, id est, ad quod scelus delapsus es, ut discipulus traderes magistrum, et dum esses apostolus, effectus es traditor? Siue ad quod uenisti? subaudiatur, hoc age, relinque osculum et imple traditoris officium.

Et ecce unus ex his qui erant cum Iesu, extendens  manum exemit gladium suum, et percussit seruum principis sacerdotum, et amputauit auriculam eius. In alio Euangelio scriptum legimus, quod Petrus hoc fecerit eodem mentis ardore, quo et cetera. Seruus quoque principis sacerdotum, qui Malchus, id est, rex appellatur, populus Iudeorum est, qui per incredulitatem seruus factus est impietatis. Qui perdidit auriculam dextram, ut totam littere utilitatem audiat in sinistra. Sed Dominus iehsu in his qui ex Iudeis credere uoluerunt, reddit aurem dextram, et fecit seruum genus regale et sacerdotale. Aliter auris pro Domino amputata et a Domino sanata, significat auditum, ablata uetustate renouatum, ut sit in nouitate spiritus, et non in uetustate littere, quod cui prestitum fuerit a Christo, prestabitur et regnare  cum Christo.

Tunc ait illi iehsu: Conuerte gladium tuum in locum suum, etc. Quia per gladium uindicta intelligitur, sicut Apostolus de iudice ait: Non enim sine causa gladium portat , recte hic per gladium uindicta intelligitur. Reconde gladium, ac si diceret, quiescat uindicta. Aliter. Conuerte gladium in locum suum, id est, uerbum predicationis conuerte ad gentes, ubi secundum Paulum, ostium apertum et ingens inueniat. Aliter. Postquam plenitudo gentium intrauerit, dicit Petro, per quem totus predicatorum signatur ordo: Conuerte gladium uerbi predicationis ad Isrel. Omnes enim qui gladium acceperint, gladio peribunt . Quo gladio? illo nempe, qui igneus uertitur ante paradisum, et gladio spiritus,  qui in Dei describitur armatura .

An putatis quia non possum rogare patrem meum, et exhibebit mihi modo plusquam duodecim legiones angelorum? Quomodo ergo implebuntur scripture, quia sic oportet fieri? Non indigeo duodecim apostolorum auxilio, etiam si omnes me defenderint, qui possim habere duodecim legiones angelorum. Una legio apud ueteres sex millibus complebatur hominum. Pro breuitate temporis numerum non occurrimus explicare, typos tantum dixisse sufficiat: septuaginta duo millia angelorum, in quot gentes hominumque lingua diuisa est, duodecim legionibus fieri.

Hoc autem totum factum est, ut implerentur scripture prophetarum, etc. Que sunt scripture prophetarum?  Foderunt manus meas, et pedes meos : et alibi: Sicut ouis ad uictimam ductus est . Et in alio loco: Ab iniquitatibus populi mei ductus sum ad mortem.

Tunc discipuli omnes relicto eo fugerunt. Inter quos, ut Marcus ait, Adolescens quidam sequebatur Dominum amictus sindone super nudo, id est, corpore.

Qua reiecta nudus profugit. Ioannem hunc fuisse adolescentem intelligimus, quod uero nudus profugit ab impiis, illorum et opus designat et animam, qui ut securiores ab incursibus hostium fiant, quidquid in hoc mundo possidere uidentur abiiciunt, ac nudi potius Domino famulari, quam adherendo mundi rebus materiam tentandi, atque a Deo reuocandi aduersariis dare didicerunt, iuxta exemplum beati  Ioseph, qui relicto in manibus adultere pallio, foras exsiliuit, malens Deo nudus quam indutus cupiditatibus mundi meretrici seruire .

At illi tenentes Iesum, duxerunt ad Caipham principem sacerdotum, etc. Refert Iosephus  istum Caipham unius tantum anni pontificatum ab Herode pretio redemisse. Non ergo mirum est si iniquus pontifex inique iudicet.

Petrus autem sequebatur Iesum a longe, etc. Merito a longe sequebatur, quia proximo negaturus erat, neque enim negare posset, si Christo proximus adhesisset. Marcus autem dicit: Sedebat cum ministris, et calefaciebat se ad ignem. Est enim dilectionis ignis, est et cupiditatis, de hoc dicitur: Ignem ueni mittere in terram, et quid uolo, nisi ut ardeat , de illo: Ecce uos omnes accendentes ignem, ac cincti flammis ambulate in lumine ignis uestri, et flammarum quas succendistis; iste super credentes in cenaculo Sion de celo descendens uariis linguis Deum laudare docuit, ille terrene materie Caiphe focus in atrio flammis negandi Deum turbas accendit, nam ab horum apostolus Petrus persecutorum prunis calefieri cupiebat, quia temporalis commodi solatium perfidorum societate querebat, sed non mora, respectus a Domino, cum ignem eorum corpore, tunc et infidelitatem corde reliquit.

Nouissime autem, uenerunt duo falsi testes et dixerunt: Hic dixit, possum destruere templum Dei, et post triduum reedificare illud. Quomodo falsi testes sunt, si ea dicunt que Dominum supra dixisse legimus?  Sed falsus testis est, qui non eodem dicta sensu intelligit, quo dicuntur. Dominus autem dixerat de templo corporis sui, sed et in ipsis uerbis calumniantur, et paucis additis uel mutatis, quasi iustam calumniam faciunt. Saluator dixerat: Soluite templum hoc, isti commutant et aiunt: Possum destruere templum Dei. uos, inquit, soluite, non ego, quia illicitum est, ut ipsi nobis inferamus manus. Deinde illi uertunt, et post triduum edificare illud, ut proprie de templo Iudaico dixisse uideatur. Dominus autem ut ostenderet animale et spirans templum, dixerat, et ego in triduo suscitabo illud. Aliud est edificare, aliud suscitare.

Princeps autem sacerdotum ait illi: Adiuro te per  Deum uiuum, ut dicas nobis, si tu es Christus Filius Dei. Dicit illi iehsu: Tu dixisti. Tunc princeps sacerdotum scidit uestimenta sua.  Quem de solio sacerdotali furor excusserat, eumdem rabies ad scindendas uestes prouocat. Scidit autem uestimenta sua, ut ostendat Iudeos sacerdotii gloriam perdidisse, et uacuam sedem habere pontificis. Sed et consuetudinis Iudaice est, cum aliquid blasphemum, et quasi contra Deum audierint, scindere uestimenta sua, quod Paulum quoque et Barnabam, quando in Lycaonia deorum cultu honorabantur, fecisse legimus . Herodes autem, quia non dedit honorem Deo, sed ut quieuit immoderato fauori populi, statim ab angelo percussus est. Altiori autem mysterio factum est, ut in passione Domini pontifex  Iudeorum sua ipse uestimenta discinderet, cum tunica Domini nec ab ipsis, qui eum crucifixere militibus scindi potuerit. Figurabatur enim, quod sacerdotium Iudeorum pro sceleribus ipsorum pontificum esset scindendum. Soliditas uero sancte uniuersalis Ecclesie, que uestis sui redemptoris solet appellari, nunquam ualeat disrumpi, quin potius et si Iudei si gentiles, si heretici, si mali catholici, humilitatem Domini saluatoris contemnant, eius tamen usque ad consummationem seculi, in illis quos sors electionis inuenerit inuiolata sit permansura castitas.

uerumtamen dico uobis, amodo uidebitis filium hominis sedentem a dextris uirtutis Dei, et uenientem in nubibus. Si ergo tibi in Christo, o Iudee, pagane et heretice, contemptus, infirmitas, et crux contumelia  est, uide quod per hec filius hominis ad dextram Dei patris sessurus, ex partu uirginis homo natus, in sua, in celi nubibus, est maiestate uenturus.

Tunc expuerunt in faciem eius, et secundum Marcum: uelauerunt faciem eius. Ut compleretur quod scriptum est: Dedi maxillas meas alapis, et faciem meam non auerti a confusione sputorum .

uelauerunt autem faciem eius, non ut eorum ille scelera non uideat, sed ut a seipsis, sicut quondam Mosi fecerunt, gratiam cognitionis eius abscondant. Si enim crederent Mosi, crederent forsitan et Domino . Quod uelamentum usque hodie manet super cor eorum non reuelatum. Nobis autem in Christum credentibus ablatum est. Neque enim frustra, eo moriente, uelum templi scissum est medium,  sed et ea que toto legis tempore latuerant, et abscondita carnali Isrel fuerant, Noui Testamenti cultoribus sunt patefacta sancta sanctorum arcana.

Et accessit ad eum una ancilla dicens: Et tu cum Iesu Galileo eras. Quid sibi uult, quod primo eum prodit ancilla, cum uiri utique magis eum potuerunt recognoscere? nisi ut iste sexus peccasse in nece Domini uideretur, et iste sexus redimeretur per Domini passionem? et ideo mulier resurrectionis prima accepit mysteria, et mandata custodit, ut ueterem preuaricationis aboleret terrorem.

Et post pusillum accesserunt qui stabant, et dixerunt Petro: uere et tu ex illis es, nam et loquela tua manifestum te facit. Non quod alterius sermonis esset  Petrus, aut gentis extraneus, omnes quippe Hebrei, et erant qui arguebant, et qui arguebantur, sed quod unaqueque prouincia et regio habeat proprietates suas, et uernaculum loquendi sonum uitare non possit, unde et Ephratei in Iudicum libro non possunt dicere .

Et continuo gallus cantauit, et recordatus est Petrus uerbi Domini, uel secundum Lucam: Respexit Dominus Petrum. Respiciente Domino, Petrus ad cor reuersus, maculam negationis, penitentie lacrymis tergit. Quia non solum cum agitur penitentia, uerum etiam ut agatur Dei misericordia necessaria est. Respicere namque eius misereri est.

Mane autem facto, consilium fecerunt principes sacerdotum, et uinctum Iesum tradiderunt Pontio Pilato.  Non solum ad Pilatum, sed etiam ad Herodem ductus est, ut uterque Domino illuderet. Et cerne sollicitudinem sacerdotum. In malo tota nocte uigilauerunt, ut homicidium facerent, et uinctum traderent Pilato. Habebant enim hunc morem, ut quem adiudicassent morti, ligatum iudici traderent.

Tunc uidens Iudas, qui eum tradidit, quod damnatus esset, proiectis argenteis in templo, recessit et laqueo se suspendit. Auaritie magnitudinem impietatis pondus exclusit. uidens Iudas Dominum adiudicatum morti, pretium retulit sacerdotibus, quasi in potestate sua esset persecutorum mutare sententiam. Itaque licet mutauerit uoluntatem suam, tamen uoluntatis prime exitum non mutauit. Nihil profuit egisse penitentiam, per quam scelus corrigere non  potuit.

Principes autem sacerdotum acceptis argenteis, dixerunt: Non licet mittere eos in corbonam, quia pretium sanguinis est.  uere culicem liquantes, et camelum glutientes. Si enim, ideo non mittunt pecuniam in corbonam, hoc est in gazophylacium et dona Dei, quia pretium sanguinis est, cur ipse sanguis effunditur?

Consilio autem inito, emerunt ex illis agrum figuli in sepulturam peregrinorum. Illi quidem fecerunt alia uoluntate, ut eternum impietatis sue relinquerent ex agri emptione monimentum. Ceterum nos qui peregrini eramus a lege et prophetis, praua eorum studia suscepimus in salutem, et in pretio sanguinis eius requiescimus. Figuli autem ager appellatur,  quia figulus noster est Christus. Tunc impletum est quod dictum est per Hieremiam [a 1Kb] prophetam dicentem: Et acceperunt triginta argenteos, pretium appretiati, quod appretiauerunt a filiis Isrel, et dederunt eos in agrum figuli, sicut constituit mihi Dominus.

Et cum accusaretur a principibus sacerdotum nichil respondit. Hinc Lucas ait: Pilatum ad principes sacerdotum dixisse, nichil inuenio in hoc homine. Hoc est, quod ipse pridie quam pateretur inter alia discipulis ait: uenit enim princeps mundi huius, et in me non habet quidquam , sed quia princeps mundi, hoc est, Pilatus eum absoluit, in quo nichil  cause quam damnaret inuenit. Quod uero principibus non respondit, data est de agno similitudo, ut in suo silentio non reus, sed innocens haberetur. Ubi enim tacebat, quasi agnus toto pro grege immolandus patientiam prestabat: Ubi uero respondebat, quasi pastor bonus, pro creditis sibi ouibus, contra luporum latronumque insidias pugnabat.

Congregatis ergo illis, dixit Pilatus, quem uultis dimittam uobis, Barrabam an Iesum, qui dicitur Christus? Latro seditiosus et homicidiorum auctor dimissus est populo Iudeorum, id est diabolus, qui iam olim patria luce ob culpam superbie depulsus, et in tenebrarum fuerat carcerem missus. Atque ideo Iudei pacem habere non possunt, quia seditionum principem quam Dominum eligere maluerunt. Quia  uero Barrabas filius patris, uel filius magistri eorum interpretatur, potest Antichristi typum gerere, quem illi, quibus dicit: uos ex patre diabolo estis, uero Dei filio sunt prelaturi. Filius autem diaboli Antichristus, non ab ipso nascendo, sed imitando uocatur.

Sedente autem illo pro tribunali, misit ad illum uxor eius dicens: Nihil tibi et iusto illi. Multa enim passa sum hodie per uisum propter illum. Nota, quod gentilibus sepe a Deo somnia reuelentur, et quod in Pilato et uxore eius, iustum Dominum confitentibus, gentilis populi testimonium sit.

Dicit iterum illis Pilatus, quid faciam de Iesu, qui dicitur Christus? Dicunt omnes, crucifigatur. Ut impleretur quod dictum est in Psalmo: Circumdederunt me canes multi , et illud Hieremie:  Facta est mihi hereditas mea, sicut leo in silua, dederunt super me uocem suam .

uidens autem Pilatus, quia nichil proficeret, accepta aqua lauit manus coram populo, dicens: Innocens ego sum a sanguine huius iusti, etc. Pilatus autem accepit aquam iuxta illud propheticum: Lauabo inter innocentes manus meas , ut in lauacro manuum eius, gentilium opera purgarentur, et ab impietate Iudeorum, qui clamauerunt, crucifige eum, nos alienos faceret, quodam modo hoc contestans et dicens: Ego quidem innocentem uolui liberare, sed quoniam seditio oritur, et per id rebellionis mihi contra Cesarem crimen impingitur, innocens sum a sanguine huius iusti .

Respondit uniuersus populus dicens: Sanguis eius  super nos et super filios nostros. Perseuerat usque in presentem diem hec imprecatio super Iudeos, et sanguis Domini non aufertur ab eis, unde per Isaiam loquitur: Si leuaueritis ad me manus, non exaudiam uos, manus uestre sanguine plene sunt.

Tunc milites exuentes Iesum, chlamidem coccineam circumdederunt ei. uel secundum Marcum, induunt eum purpura. Pro regia enim purpura chlamis illa coccinea ab illudentibus adhibita erat, et est rubra quedam purpura cocco simillima. Potest etiam fieri, ut purpuram etiam Marcus commemorauerit, quam chlamis habebat, quamuis esset coccinea. Mystice ergo in purpura qua indutus est Dominus, ipsa eius  caro quam passionibus obiecit insinuatur, de qua premissa dixerat Propheta: Quare ergo rubrum est indumentum tuum, et uestimenta tua, quasi calcantium in torculari. In corona uero quam portabat, spinea nostrorum susceptio peccatorum, pro qua mortalis fieri dignatus est ostenditur, iuxta quod precursor ipsius testimonium ei perhibens ait: Ecce agnus Dei, ecce qui tollit peccata mundi . Namque spinas in significatione peccatorum poni solere testatur ipse Dominus, qui protoplasto, in peccatum prolapso dicebat: Terra tua spinas et tribulos germinabit tibi , quod est aperte dicere: Conscientia tua punctiones tibi, et aculeos uitiorum procreare non desistet. Quod uero iuxta Euangelium Luce Dominus apud Herodem alba ueste induitur,  in ceteris uero Euangelistis a militibus Pilati, sub coccineo siue purpureo habitu illusus esse perhibetur, collata utraque narratione, in uno innocentia, et castitas assumpte humanitatis, in altero autem ueritas passionis, per quam ad gloriam regni immortalis esset peruenturus exprimitur. Sicut enim purpura colorem sanguinis, qui pro nobis effusus est, imitatur, ita et habitus regnum, quod post passionem intrauit, nobisque intrandum patefecit, insinuauit. uerum quia dixit Apostolus: Quotquot enim in Christo baptizati estis, Christum induistis, et Isaias Domino de electis omnibus: His uelut ornamento uestieris . Potest in hoc utroque Domini habitu, omnis electorum eius multitudo, que in martyres uenerandos, et ceteram fidelium  plebem distinguitur, aptissime designari. Alba enim ueste induitur, cum munda iustorum confessione circumdatur. Purpura siue cocco uestitur, cum in triumpho uictoriosorum martyrum gloriatur.

Et plectentes coronam de spinis, posuerunt super caput eius, et arundinem in dextera eius, et reliqua. In chlamide coccinea opera Gentium cruenta sustentat: in corona spinea maledictum soluit antiquum: in calamo uenenata occidit animalia, siue calamum tenebat in manu, ut sacrilegium scriberet Iudeorum.

Exeuntes autem, inuenerunt hominem Cyreneum, uenientem obuiam sibi, siue secundum Marcum: uenientem de uilla, nomine Simonem, hunc angariauerunt, ut tolleret crucem eius.  Cauendum ne uideatur contrarium quod Ioannes scribit, ipsum  Dominum sibi crucem portasse. Sed hoc intelligendum, quod egrediens de pretorio iehsu, ipse sibi secundum Ioannem portauit crucem, postea Simoni portandam imposuerunt, et hoc congruo satis ordine, quia ipse passus est pro nobis, relinquens nobis exemplum, ut sequamur uestigia eius . Et quia Simon iste, non Hierosolymita, sed Cyreneus esse perhibetur. Cyrene enim Libye ciuitas est, ut in Actibus apostolorum legimus , recte per eum populi gentium designantur, qui quondam peregrini et hospites testamentorum, nunc obediendo ciues sunt et domestici Dei. Et sicut alibi dicitur: Heredes quidem Dei, coheredes autem Christi . Unde et apte Simon obediens, Cyrene,  heres interpretatur. Nec pretereundum quod idem Simon de uilla uenisse fertur; uilla enim pagus dicitur, a uoce Greca , que fontem significat, unde plures simul domus rustice, hoc est, plures uille, pagus uocatur, quod circa fontes condi huiusmodi uille consueuerunt. Hinc pagani dicti quasi uillani. Unde paganos appellamus eos, quos a ciuitate Dei alienos, et quasi urbane conuersationis esse uidemus expertes. Sed de pago Simon egrediens, crucem portat post Iesum, cum populus nationum paganis ritibus derelictis, uestigia Dominice passionis obedienter complectitur. Quod autem secundum Lucam in hoc loco sequentibus se Dominus mulieribus dixit: Filie Hierusalem, nolite flere super me, sed super uos et super filios uestros, et addit: Quia si in uiridi ligno hec  faciunt, in arido quid fient ?  uiride enim lignum seipsum suosque electos, aridum uero impios et peccatores significat. Si ego ipse, inquit, qui peccatum non feci, qui lignum uite merito appellor, fructus gratie duodenos per singulos menses affero, sine igne passionis a mundo non exeo, quid putas eos manere tormenti, qui fructibus uacui, insuper uite lignum flammis dare non timent?

Et uenerunt in locum qui dicitur Golgotha, quod est Caluarie locus. Extra urbem Hierusalem et foris portam loca erant in quibus truncabantur capita damnatorum, et caluarie, id est decollatorum sumpsere nomen. Propterea autem ibi crucifixus est Dominus, ut ubi prius erat area damnatorum, ibi erigerentur uexilla  martyrii. Et quomodo pro nobis maledictum crucis factus et flagellatus, et crucifixus, sic pro omnium salute quasi noxius inter noxios crucifigitur, ut ubi abundauit peccatum, superabundet gratia . Qualiter sane Dominus in cruce positus, quidue eadem sacratissimi corporis positio regalis in se typo contineat, Sedulius in Paschali carmine pulchre uersibus dixit .


Protinus in patuli suspensus culmine ligni,
Relligione pia mutans discriminis iram,
Pax crucis ipse fuit, uiolentaque robora membris
Illustrans propriis, penam uestiuit honore,
Suppliciumque dedit signum magis esse salutis,
Ipsaque sanctificans in se tormenta beauit.
Neue quis ignoret speciem crucis esse colendam,
Que Dominum portauit ouans, ratione potenti
Quattuor inde plagas quadrati colligit orbis. 
Splendidus auctoris de uertice fulget Eous.
Occiduo sacre lambuntur sidere plante.
Arcton dextra tenet, medium leua erigit axem,
Cunctaque de membris uiuit natura creantis,
Et cruce complexum Christus regit undique mundum.

Moralem quoque sacrosancte crucis figuram describit Apostolus, ubi ait: In caritate radicati et fundati, ut possitis comprehendere cum omnibus sanctis, que sit latitudo et longitudo, altitudo et profundum . Cognoscere etiam supereminentem scientie caritatem Christi. In latitudine quippe bona opera caritatis significat. In longitudine perseuerantiam sancte conuersationis usque in finem. In altitudine spem celestium premiorum. In profundo inscrutabilia iudicia Dei, unde ista gratia  in homines uenit. Et hec ita coaptantur sacramento crucis, ut in latitudine accipiatur transuersum lignum, quo extenduntur manus, propter operum significationem. In longitudine ab ipso usque in terram, ubi totum corpus crucifixum stare uidetur, quod significat persistere, hoc est, longanimiter permanere. In latitudine ab ipso transuerso ligno sursum uersus, quod ad caput eminet, propter exspectationem supernorum, ne illa opera bona atque in eis perseuerantia, propter beneficia Dei, terrena ac temporalia facienda credantur, sed potius propter illud quod desuper sempiternum sperat fides, que per dilectionem operatur. In profundo autem, pars illa ligni, que in terra abdita defixa latet, sed inde consurgit illud omne quod eminet, sicut ex occulta Dei  uoluntate uocatur homo ad participationem tante gratie, alius sic, alius autem sic, supereminentem uero scientie caritatem Christi, eam profecto, ubi pax illa est, que precellit omnem intellectum .

Et dabant ei bibere, myrrhatum uinum, et non accepit.  Deus loquitur ad Hierusalem: Ego te plantaui uineam meam ueram, quomodo facta es in amaritudinem uitis aliene ? Amara uitis amarum uinum facit, quod propinat Domino Iesu Christo, ut impleatur quod scriptum est: Et dederunt in cibum meum fel, et in siti mea potauerunt me aceto . Quod autem dicitur: Et non accepit, uel secundum Mattheum: Cum gustasset, noluit bibere, hoc indicat, quod gustauerit quidem  pro nobis mortis amaritudinem, sed tertia die resurrexit. Quod autem ait Marcus: Non accepit, intelligitur, non accepit ut biberet. Gustauit autem, sicut Mattheus testis est, ut quod idem Mattheus ait: Noluit bibere, hoc Marcus dixit: Non accepit, tacuerit autem quod gustauerit. Sed hoc quod ait Marcus, myrrhatum uinum intelligendum est, Mattheum dixisse: Cum felle mistum. Fel quippe pro amaritudine posuit, et myrrhatum enim uinum amarissimum est, quanquam fieri possit, ut et felle et myrrha tum uinum amarissimum redderent.

Postquam autem crucifixerunt eum, diuiserunt uestimenta eius, sortem mittentes. Hec euangelista Ioannes plenius exposuit, quia scilicet milites, cetera  in quatuor partes, iuxta suum numerum diuidentes, de tunica, que inconsutilis erat, desuper contexta per totum, sortem miserunt.  Quadripartita autem uestis Domini quadripartitam eius figurauit Ecclesiam, toto scilicet qui quatuor partibus constat terrarum orbe diffusam, et omnibus eiusdem eisdem partibus equaliter, id est, concorditer distributam. Tunica uero illa sortita omnium partium significat unitatem, que caritatis uinculo continetur. Si enim caritas, iuxta Apostolum, et supereminentiorem habet uiam, et supereminet scientie, et super omnia precepta est, merito uestis qua significatur desuper contexta, perhibetur. In sorte autem quid, nisi Dei gratia commendata est? Sic  quippe in uno ad omnes peruenit, cum sors omnibus placuit, quia et Dei gratia in unitate ad omnes peruenit, et cum sors mittitur, non persone cuiusque, uel meritis, sed occulto Dei iudicio ceditur.

Et posuerunt super caput eius causam ipsius scriptam: Hic est iehsu rex Iudeorum. Pulchre titulus, qui Christum Regem testatur, non infra, sed supra crucem ponitur, quia licet in cruce pro nobis hominis infirmitate dolebat, super crucem tamen regis maiestate fulgebat, quia apte etiam, quia rex simul et sacerdos est cum eximiam Patri sue carnis hostiam in altari crucis offerret, regis quoque, qua preditus erat titulo, dignitatem pretendit, ut cunctis legere, hoc est, audire et credere uolentibus innotescat, quia suum per crucem non perdiderit,  sed confirmarit potius et corroborarit imperium. Nam quod hoc nomen, Hebraice, Grece et Latine scriptum erat, [Figure: [Hebrew text] 3Kb] . . iehsu Nazarenus rex Iudeorum, hoc est, quod idem Apostolus subsecutus annectit. Et omnis lingua confiteatur, quia Dominus iehsu Christus in gloria est Dei Patris . Quantum uero ad litteram, he tres lingue ibi pre ceteris eminebant, Hebrea, propter Iudeos in lege gloriantes, Greca, propter gentium sapientes, Latina, propter Romanos, multis ac pene omnibus iam tunc gentibus imperantes. uelint nolint, ergo Iudei, omne mundi regnum, omnis mundana sapientia, omnia diuine legis sacramenta testantur, quia iehsu rex Iudeorum est, hoc est, imperator credentium  et confitentium Dominum.

Tunc crucifixi sunt cum eo et duo latrones, a dextris, etc. Latrones qui cum Domino sunt hinc inde crucifixi, significant eos qui sub fide et confessione Christi, uel agonem martyrii, uel continentie arctioris instituta subeunt. Sed quotquot hec pro eterna solum celestique gloria gerunt, hi profecto dextri latronis merito et fide designantur. At qui, uel humane laudis intuitu, uel qualibet minus digna intentione, seculo abrenuntiant, non immerito blasphematoris et sinistri latronis mentem et actus imitantur. De qualibus dicit Apostolus: Si tradidero corpus meum ut ardeam, si dedero omnes facultates meas in cibos pauperum, si alia multa fecero, caritatem autem non habeam, nichil mihi prodest  . At uero beati qui persecutionem patiuntur propter iustitiam, quoniam ipsorum est regnum celorum .

Pretereuntes autem blasphemabant eum, mouentes capita sua, etc. Blasphemabant, quia pretergrediebantur uiam, et in uero itinere scripture ambulare nolebant, mouebant capita, quia iam ante mouerant pedes et non stabant supra petram.

Similiter et principes sacerdotum cum scribis dicebant, etc. Etiam nolentes confitentur scribe et pharisei, quod alios saluos fecerit, itaque uos uestra condemnat sententia. Qui enim alios saluos fecit, si uellet, et seipsum saluare potera.

Descendat nunc de cruce, et credimus ei.   Fraudulenta promissio, quid est plus, de cruce descendere, an de sepulcro mortuum surgere? Resurrexit et non creditis ei, etiam si de cruce descenderet, similiter non crederetis. Sed mihi uidetur hoc demones immittere, statim enim ut crucifixus est Dominus, senserunt uirtutem crucis, et intellexerunt fractas esse uires suas, et hoc agunt, ut de cruce descendat, sed Dominus sciens aduersariorum insidias, permanet in patibulo, ut diabolum destruat.

Et latrones qui crucifixi erant cum eo, et improperabant ei. Hic per tropum qui appellatur pro uno latrone uterque dicitur blasphemasse. Lucas uero asserit quod altero blasphemante, alter increpauit blasphemantem, et confessus est, dicens:


Domine, memento mei cum ueneris in regnum tuum. In corde autem fidelium tres summopere manere uirtutes testatur Apostolus dicens: Nunc autem manet, Fides, Spes, Charitas , quas cunctas subita repletus gratia et accepit latro, et seruauit in cruce. Fidem namque habuit qui regnaturum Dominum credidit, quem secum pariter morientem uidit. Spem habuit qui regni eius aditum postulauit. Charitatem quoque in morte sua uiuaciter tenuit, qui fratrem et colatronem pro simili scelere morientem, et de iniquitate sua arguit, et ei uitam quam cognouerat predicauit.

Et dixit illi iehsu: Amen dico tibi, hodie mecum eris, etc. . Semper enim plus Dominus tribuit quam rogatur. Ille enim rogabat ut memor  sui fuisset Dominus cum uenisset in regnum suum. Dominus autem ait: Amen dico tibi, hodie mecum eris in paradiso. uita est enim, esse cum Christo, quia ubi Christus, ibi regnum. Quidam duos latrones cum Domino crucifixos, duobus baptizatorum generibus coaptant! Quicunque enim baptizati estis in Christo Iesu, in morte ipsius baptizati sumus. Ambo namque similes crucifixi, sed unus in cruce blasphemus peior, alter est confessione martyr effectus, quia per baptismum, quo cum peccatores essemus abluimur. Alii dum Deum in carne passum, fide, spe et caritate laudant, coronantur. Alii dum aut fidem aut opera baptismi habere renuunt, dono quod accepere priuantur.  In duobus latronibus uterque populus, et gentilium et Iudeorum,  primum Dominum blasphemauit, postea signorum magnitudine alter exterritus egit penitentiam, et usque hodie Iudeos increpat blasphemantes.

A sexta autem hora tenebre facte sunt, etc.  Et hoc factum reor, ut compleretur prophetia dicens: Occumbet sol meridie . Et alio loco: Occubuit sol cum adhuc media esset dies , uelut impium scelus, sol uidere non patitur, et suam in subtractis radiis presentiam, in qua facinus generabatur, ipsa terra contremuit.  uelum templi scinditur, ut que honorabiliter latebant, pro tali commisso uulgata uilescerent, et ut Iosephus refert, uoces uirtutum celestium, migrare de templo uolentium, feruntur audite.  In resurrectione uero Domini, nulla fidelibus terrorum signa, sed indicia cuncta letitie uisuntur. Angeli albis uestibus coruscantes, curritur cum gaudio ad sepulcrum, ubi non mortuus inueniretur, sed ubi mors agnosceretur euicta, appellantur mulieres uoce pacifica, et quid amplius dicam, omnia salutis eterne mysteria reuelantur. Et notandum quod Dominus hora sexta sit crucifixus, hoc est, recessuro a centro mundi sole, quando et latroni ait: Hodie mecum eris in paradiso. Nam de Adam peccante scriptum est, quod audierit uocem Domini Dei post meridiem . Rationis igitur, imo diuine pietatis ordo poscebat, ut eodem temporis articulo, quo tunc Ade preuaricanti obcluserat, nunc latroni Dominus penitenti ianuam paradisisi reseraret. Et  qua hora primus Adam, peccando huic mundo mortem inuexerat, eadem hora secundus Adam mortem moriendo destrueret.

Et circa horam nonam, clamauit iehsu uoce magna, dicens: Heli, Heli, lama sabaththani, hoc est, Deus meus, Deus meus, ut quid me dereliquisti?  Sicut enim esurire et sitire et fatigari non erat proprium diuinitatis sed corporis, ita et quod dicit: Ut quid me dereliquisti? corporis uox est. Ut homo ergo loquitur, ut homo turbatur, ut homo flet, ut homo crucifigitur.  Quod clamat tuum est, a te hoc accepit, pro te liberandum carne indutus est.

Quidam autem illic stantes et audientes dicebant: Heliam uocat iste.  Non omnes, sed  quidam quos arbitror milites fuisse Romanos, non intelligentes sermonis Hebraici proprietatem, sed ex eo quod dixit: Heli, Heli, putantes Heliam ab eo inuocatum. Sin autem Iudeos qui hoc dixerint intelligere uolueris, et hoc more sibi solito faciunt, ut Dominum imbecillitate infament, quia auxilium Helie deprecetur.

Et continuo currens unus ex eis acceptam spongiam impleuit aceto, etc. Et hec facta sunt ut impleretur prophetia: In siti mea potauerunt me aceto . Iudei quippe ipsi erant acetum, degenerantes a uino patriarcharum et prophetarum, tanquam de pleno uase, de iniquitate mundi huius impleti, cor habentes uelut spongiam cauernosis  quodammodo, atque tortuosis latibulis fraudulentum. Hyssopum cui circumposuerunt spongiam aceto plenam, quoniam herba est, humilis, et pectus purgat, ipsius Christi humilitatem congruenter accipimus, quam circumdederunt et se circumuenisse putauerunt. Unde illud in Psalmo: Asperges me hyssopo et mundabor. Christi namque humilitate mundamur, quia nisi humiliasset semetipsum factus obediens patri usque ad mortem crucis. Non utique sanguis eius in peccatorum remissionem, hoc est, in nostram mundationem fuisset effusus. Per arundinem uero, cui imposita est spongia, scriptura significatur, que implebatur hoc facto. Sicut enim lingua dicitur, uel Greca uel Latina, uel alia quelibet,  sonum significans, qui lingua promitur, sic arundo dici potest littera, quod arundine scribitur.

iehsu autem iterum clamans uoce magna, emisit spiritum.  Diuine potestatis indicium est emittere spiritum, ut ipse quoque dixerat: Nemo potest tollere animam meam a me, sed ego pono eam a meipso, ut rursum accipiam eam . Lignum aduersus lignum, et manus patenter extenduntur, aduersus manus continenter extensas, pro solutis et remissis prebentur, clauis confixe, pro his que eiecerunt Adam, prebentur manus, que orbem terre complecterentur et reuocent, pro humilitate exaltatio, pro suaui et pernicioso gustu, suscipitur fellis gustus, et mors pro morte mutatur, tenebre pro tenebris, sepultura pro sepultura, resurrectio pro  resurrectione, hec omnia, cura quedam erga nos est Dei, et medicina infirmitatis nostre.

Et ecce uelum templi scissum est in duas partes a summo usque deorsum.  Scinditur uelum templi, ut arca testamenti et omnia legis sacramenta, que tegebantur appareant, atque ad populum transeant nationum. Ante etenim dictum fuerat: Notus in Iudea Deus, in Isrel magnum nomen eius . Nunc autem exaltare super celos Deus, et super omnem, inquit, terram gloria tua. Et in Euangelio prius dixit: In uiam gentium ne abieritis . Post passionem uero suam: Euntes, inquit, docete omnes gentes . uelum templi scissum est, et omnia legis sacramenta, que prius tegebantur prodita sunt, atque ad  gentilium populum transierunt.  In Euangelio, cuius sepe facimus mentionem super liminare templi infinite magnitudinis, fractum esse atque diuisum legimus. Iosephus quoque refert  uirtutes angelicas presides quondam templi tunc pariter conclamasse, transeamus ex his sedibus. Querendum est utrum uelum templi scissum est, exterius an interius. Sed mihi uidetur in passione Domini, illud uelum esse conscissum, quod in templo foris positum fuit, et appellabatur exterius, ut significaret quia nunc ex parte uidemus, et ex parte cognoscimus. Cum autem uenerit quod perfectum est, tunc etiam uelum interius disrumpendum, ut omnia que nunc nobis abscondita sunt, domus Dei sacramenta uideamus.  Quid significent duo cherubim, quid oraculum, quid uas aureum, in quo manna reconditum fuit. Nunc enim per speculum uidemus in imagine, et cum historie nobis uelum scissum sit, et ingrediamur atrium Dei, tamen secreta eius et uniuersa mysteria, que celesti Hierusalem clausa retinentur, scire non possumus.

Et terra mota est. Iuxta illud quod scriptum est in Aggeo: Adhuc ego semel mouebo celum et terram, et ueniet desideratus cunctis gentibus, ut ab oriente et occidente ueniant, et recumbant cum Abraham et Isaac et Iacob .

Et petre scisse sunt. In signum future resurrectionis, uel dura corda gentilium, siue petre uniuersa  uaticinia prophetarum, qui et ipsi a petra Christo cum Apostolis petre uocabulum susceperant, ut quidquid in eis duro legis uelamine claudebatur, scissum patet et gentibus.

Et monumenta aperta sunt. De quibus scriptum est: uos estis sepulcra extrinsecus dealbata , que intus plena sunt ossibus mortuorum, ideo sunt aperta, ut egrederentur de his qui prius in infidelitate mortui erant, et cum resurgente Christo atque uiuente uiuerent, et ingrederentur celestem Ierusalem. Porro secundum litteram, nulli uiolentum esse uideatur, mortuo Saluatore, appellare Ierusalem sanctam ciuitatem, cum usque ad destructionem eius semper Apostoli templum ingressi sunt, et ob scandalum eorum, qui de Iudeis crediderant,  legis exercuerunt ceremonias, cuiusque quadragesimum secundum annum passionis Domini datum est tempus penitentie. Illi uero in blasphemia perseuerantes, egressi sunt duo ursi de siluis gentium Romanarum, et lacerauerunt interficientes eam, et ex eo tempore, non Ierusalem sancta, sed spiritualiter Aegyptus uocatur et Sodoma.

Et multa corpora sanctorum, qui dormierant surrexerunt, etc.  Qui enim resurgente Domino resurrexerunt a mortuis, etiam ad celos ascendente simul ascendisse credendi sunt. Neque ulla ratione illi temeritati fides accommodanda, qui eos postea reuersos in cinerem, ac denuo in monumentis, que pridem patefacta sunt ab eis, quibus paulo ante uiui apparuerunt, more mortuorum putant  quidam esse reclusos.  Quomodo Lazarus mortuus resurrexit, sic et multa corpora sanctorum resurrexerunt, ut Dominum ostenderent resurgentem, et tamen cum monumenta aperta sint, non ante surrexerunt, quam Dominus resurgeret, ut esset primogenitus resurrectionis ex mortuis. Quando uero dicitur: Apparuerunt multis, ostenditur non generalis fuisse resurrectio, que omnibus appareret, sed specialis ad plurimos, ut hi uiderent, qui cernere merebantur. Queritur autem cur Marcus dicat: Erat autem hora tertia et crucifixerunt eum, et Ioannes dicit: Erat autem parasceue Pasche hora quasi sexta.  Quidam hoc scriptorum contigisse dicit errore. Sed non mihi uidetur ullam interpolationem suscipiendam scripture diuine, que  ab Ecclesia toto orbe diffusa, inuiolabili traditione suscipitur. Et ne per hoc occasio detur hereticis, non accipiendi in quibus uiolauerint diuina decreta. Nunquid per tot secula latere potuit tam summa lectio? aut non emendari falsitas irrogata? Quid ergo dicimus, nisi aut iuxta Marcum, Iudeorum uocibus, qua clamarunt Crucifige, hora tertia crucifixum, aut eadem hora iudicio morti addictum ex sententia, uelut iam crucifixum uoluit designare? Et quomodo secundum Ioannem in cruce hora sexta suspensus, quod ex mirabilibus, que acciderunt magis existimo, dum ab ipsius momento temporis, sol radios sue lucis abscondit, ne creatoris sui uideret iniuriam. Aut si hora est tertia crucifixus, non  dissonant hec Ioanni, dicenti: Erat autem parasceue hora fere sexta . Parasceue enim preparatio interpretatur, et passio Christi que est uere Pasche, preparatio ante lucem facta est, dum ad Annam principem sacerdotum, nocturno adhuc tempore duceretur. Nec immerito ab illa hora noctis, qua iehsu ductus est in Anne domum, usque ad horam tertiam, sex hore fuisse a Ioanne traduntur. Potuit enim fieri, ut tres peragerentur hore nocturne, et a preparatione passionis Domini usque ad horam tertiam diei. Secundum Ioannem sex hore rectissime referuntur, non enim frustra adiecit, ut diceret. Erat enim hora parasceue fere sexta, hoc est, preparationis. Ex eo enim cepit passio Saluatoris, ex quo pro salute mundi ductus est iudicandus.


Centurio autem, et qui cum eo erant custodientes Iesum, uiso terre motu et his que fiebant, timuerunt ualde dicentes: uere Dei Filius erat iste.  Non solus centurio glorificauit Deum, sed et milites, qui cum eo erant custodientes Iesum. Sicut Mattheus scribit uiso terre motu et his que fiebant, timuerunt ualde dicentes: uere Dei Filius erat iste. Quanta ergo cecitas Iudeorum, qui tot per Dominum uirtutibus factis, tantis in morte illius apparentibus signis credere respuerunt, et insensibiliores gentibus, Deum glorificare, uel timere contempserunt. Unde merito per centurionem fides Ecclesie designatur, que uelo mysteriorum celestium per mortem Domini reserato, continuo Dominum Iesum,  et uere iustum hominem et uere Dei Filium, synagoga tacente, confirmat. Nam et ipsa summa centenaria, que inflexu digitorum, sicut et supra memoratum est, de sinistra transit in dexteram, Ecclesie sacramentis et fidei aptissime congruit, cui pro lege Euangelium creditum, pro terre diuitiis, regnum est celeste promissum.

Erant autem ibi mulieres multe a longe, etc. Hoc est, quod ipse Dominus in Psalmo explicita sue passionis serie patri queritur, dicens: Elongasti a me amicum, et proximum et notos meos a miseria .

Que secute erant Iesum a Galilea ministrantes.  Consuetudinis Iudaice fuit, nec ducebatur  in culpam, more gentis antiquo, ut mulieres de substantia sua uictum atque uestitum preceptoribus ministrarent. Hoc quia scandalum facere poterat in nationibus, Paulus abiecisse se memorat: Nunquid non habemus potestatem, sorores, mulieres circumducendi, sicut et ceteri apostoli faciunt ? Ministrabant autem Domino de substantia sua, ut meterent eorum carnalia, cuius ille metebat spiritualia, non quod indigeret cibis Dominus creaturarum, sed ut typum ostenderet magistrorum, quod uictu atque uestitu discipuli deberent esse contenti. Sed uideamus quales comites habuerit, Maria Magdalene, a qua septem demonia eiecerat, Mariam Iacobi, et Ioseph matrem, materteram suam sororem  Marie matris Domini, et matrem filiorum Zebedei, que paulo ante regnum liberis postularat, et alias quas in ceteris Euangeliis legimus.

Cum autem sero factum esset, uenit quidam homo diues ab Arimathia, nomine Ioseph, qui a Luca decurio uocatur, etc. Decurio uocatur, quod sit de ordine et officio curie, et curie administrator, qui etiam curialis a procurando munera ciuilia solet appellari. Ab Arimathia ciuitate Iudee, qui exspectabat et ipse regnum Dei. Arimathia ipsa est Ramatha, ciuitas Helcane et Samuelis in regione Iamnitica iuxta Diospolim.

Hic accessit ad Pilatum et petiit corpus Iesu. Magne quidem Ioseph iste dignitatis ad seculum, sed maioris apud Deum meriti fuisse laudatur, ut et per  iustitiam meritorum sepeliendo corpore dominico dignus foret, et per nobilitatem potentie secularis idem corpus accipere posset. Non enim quilibet ignotus ad presidem accedere, et crucifixi corpus poterat impetrare.

Et accepto corpore Ioseph inuoluit illud in sindone munda. Et ex simplici sepultura Domini, ambitio diuitum condemnatur, qui ne in tumulis quidem possunt carere diuitiis. Possumus autem iuxta intelligentiam spiritalem, et hoc sentire, quod ille in sindone munda inuoluat Iesum qui pura eum mente susceperit.

Et posuit illud in monumento suo nouo. In nouo autem ponitur monumento, ne post resurrectionem  ex ceteris corporibus surrexisse, alius fingeretur, quod bene monumentum de petra excisum fuisse memoratur. Ne si ex multis lapidibus edificatum esset, suffossis tumuli fundamentis ablatus furto diceretur. Aliter solus Dominus tumulo includitur, ut specialis illius sepultura, id est, nostre dissimilis, sicut et cetera dispensationis eius arcana a nostre nature fragilitate discrepauere, specialis et resurrectio designatur. Nam et uerus homo apparuit, sed ex uirgine matre conceptus et natus, et tentatus est, per omnia sedet pro similitudine absque peccato, et mortuus est, sed quomodo ipse uoluit: et sepultus est, sed quamdiu uoluit: et suscitatus est, sed quando uoluit. Hoc est ergo quod ait: Singulariter sum ego donec transeam : et alibi de  singulari sepultura: In pace in idipsum dormiam et requiescam. Quoniam tu, Domine, singulariter in spe constituisti me, id est, ceterorum mortalium in fine resurrectione seruata, me singulari dono a mortuis die tertia resurgere promisisti.

De monumento Domini ferunt qui nostra et etate de Hierosolymis Britanniam uenerunt, quod domus fuerit rotunda, de subiacente rupe excisa, tante altitudinis, ut intro consistens homo, uix manu extenta, culmen possit attingere. Que habet introitum ab oriente, cui lapis ille magnus aduolutus atque impositus est, in cuius monumenti parte aquilonali sepulcrum ipsum, hoc est, locus Dominici corporis de eadem petra factus est, septem habens pedes  longitudinis, trium uero palmorum mensura, cetero pauimento altius eminens. Qui, uidelicet locus, non desuper, sed a latere meridiano per totum patulus est, unde corpus inferebatur. Color autem eiusdem monumenti ac loculi rubicundo et albo dicitur esse permistus. Nam et sepulcrum illud uenerabilem figuram dominici habebat altaris, in quo carnis eius ac sanguinis solent mysteria celebrari, unde regula Ecclesiastica tenet eadem mysteria, non in serico, non in panno tincto, sed instar sindonis, quo eum Ioseph inuoluit in linteo puro debere consecrari. Ut sicut ipse ueram terrene mortalisque nature substantiam pro nobis morti obtulit, ita et nos in commemorationem eiusdem tremendi et uenerabilis sacramenti, purum de terre germine candidumque,  et multimodis, quasi mortificationum genere castigatum altari linum imponamus. Quod autem ait: Aduoluit saxum magnum ad ostium monumenti uelamen significat, quod in lectione ueteris Testamenti manet. Lex enim in lapide scripta est, cuius ablato tegmine, secreta sacramentorum reuelantur.

Erat autem ibi Maria Magdalene et altera Maria sedentes contra sepulcrum. Ceteris relinquentibus Dominum, mulieres in officio perseuerant, exspectantes quod promiserat iehsu, et ideo meruerunt prime uidere resurgentem. Quoniam qui perseuerauerit usque in finem hic saluus erit.

Altera autem die, que est post Parasceuen, et rel. Parasceue preparatio interpretatur, quo nomine Iudei, qui inter Grecos conuersabantur, sextam sabbati,  que nunc a nobis sexta feria uocatur appellabant. Quod eo uidelicet die, que in sabbato fore necessaria prepararent, iuxta quod de manna quondam erat preceptum . Sexta autem die colligetis duplum, etc. Qui uero inter Romanos uitam ducunt Iudei, usitatius eum Latine cenam puram cognominant. Quia ergo sexta die homo factus, et tota mundi creatura perfecta, septima autem conditor ab opere suo requieuit. Unde et hanc sabbatum, id est, requiem uocari precepit. Recte Dominus eadem die sexta crucifixus, humane reparationis impleuit arcanum, unde cum accepisset acetum dixit, consummatum est, id est, sexti diei, quod pro mundi refectione suscepit, totum est opus perfectum. Sabbato autem in sepulcro requiescens  resurrectionis, que octaua die uentura est, exspectabat euentum, ubi simul nostre deuotionis prelucet exemplum, quos in hac quidem sexta mundi etate pro Domino pati et uelut mundo crucifigi necesse est. In septima uero etate, hoc est, cum leti quis debitum soluit, corpora quidem in tumulis, animas autem secreta in pace cum Domino manere. Et post bona oportet opera quiescere, donec octaua tandem ueniente etate, etiam corpora ipsa resurrectione glorificata, cum animabus simul incorruptionem eterne hereditatis accipiant. Unde pulchre septima dies in Genesi uesperam habuisse non legitur, quia requies animarum, que in illo seculo nunc est, non ullo consumenda merore, sed pleniori  gaudio future est resurrectionis adaugenda. In Luca legimus: Quia stabant omnes noti eius a longe, et mulieres que secute erant eum. His ergo notis Iesu, post depositum eius corpus, ad sua remeantibus, sole mulieres, que arctius amabant, funus subsecute, quomodo poneretur inspicere curabant, ut ei tempore congruo munus possent deuotionis offerre. Sed et hactenus sancte mulieres die parasceue, id est, preparationis idem faciunt, cum anime humiles, et quo maioris sibi conscie fragilitatis, eo maiori Saluatoris amore feruentes passionis, eius uestigiis in hoc seculo, quo requies est, preparanda futura diligenter obsequuntur. Et si forte ualeant imitari pia curiositate, quo ordine sit eadem passio completa perpendunt. In Euangelio quidem Marci  scriptum est:

Et reuertentes parauerunt aromata et unguenta, et sabbato quidem siluerunt secundum mandatum. Mandatum erat ut sabbati silentium a uespera usque ad uesperam seruaretur, et ideo religiose, mulieres, sepulto Domino, quamdiu licebat operari, id est, usque ad solis occasum in unguentis preparandis erant occupate, quod non solum in die parasceue egerant, uerum transacto sabbato, id est, sole occidente, mox ut operandi licentia remeabat, emerunt aromata, ut mane uenientes ungerent corpus eius, sicut Marcus euangelista testatur. Neque enim uespere sabbati, preoccupante iam noctis articulo, monumentum adire ualuerunt. Inspecta autem Domini sepultura, reuertentes parant aromata et unguenta, qui lecta,  audita, recordata passione dominica, mox ad patranda se opera uirtutum, quibus Christus delectetur, conuertunt. Et sabbato quidem paratis aromatibus silent, uenture post sabbatum cum muneribus ad Dominum, cum finita presentis uite parasceue, beata in requie gaudentes exspectant, quando tempore resurrectionis apparente, redolentibus Christo spiritualium actionum, quasi aromatibus occurrant. Mariam Magdalene Mariam plerique putant interpretari. Illuminant me isti uel illuminatrix. Magdalus turris interpretatur. Significat hec Maria sanctam Ecclesiam ex gentibus congregatam. Altera Maria significat primitiuam Ecclesiam ex populo Iudeorum electam.

Conuenerunt principes sacerdotum et Pharisei ad Pilatum, dicentes: Domine, recordati sumus, quia  seductor ille dixit adhuc uiuens, post tres dies resurgam, iube ergo custodiri sepulcrum, etc. Non suffecerat principibus sacerdotum et scribis ac Phariseis crucifixisse Dominum Saluatorem, nisi sepulcrum custodirent, cohortem acciperent, signarent lapidem, et quantum in illis est, manum opponerent resurgenti, ut diligentia eorum nostre fidei proficeret. Quanto enim amplius seruatur, tanto magis resurrectionis uirtus ostenditur. Unde et monumento nouo, quod excisum fuerat in petra, conditus est, ne si ex multis lapidibus, edificatum esset, suffossis tumuli fundamentis ablatus furto diceretur. Quod autem in sepulcro ponendus esset, Prophete testimonium est dicentis: Hic habitabit in excelsa spelunca petre  fortissime , statimque post duos uersiculos sequitur: Regem cum gloria uidebitis. Paulisper de ministratoribus persecutionis Christi, quid actum sit, uideamus. Primus Herodes, sub quo passi sunt infantes, hunc finem habuit. Lento igni extrinsecus urebatur, intrinsecus autem uasto incendio cremebatur, omne corpus putridum gestabat atque corruptum, inerat febris maxima, prurigo intolerabilis, colli dolor immensus, pedum tumor extensus, uerenda putrida, inerat illi et inflatio putrida, postquam oleo est litus, soluti sunt oculi eius, et desperatus omnes primarios et nobiles plebis ad se iubet colligi, et in loco uno recludi, et ait sorori sue: Noui Iudeos de mea morte gauisuros, sed ut habeam lugentes cum spiritum exhalauero, omnes  interfice. Igitur sex filiis suis a se necatis, cultellum petiit, ut pomum, more solito, purgaret, et eleuauit in seipso dextram suam, et ita obiit. Post hunc filius eius Herodes, sub quo passus est Dominus, eo quod non dedisset gloriam Deo, subito ab angelo Domini percussus est, et incredibili uentris inflatione distentus, continuis quinque diebus, quinquagesimo quarto etatis sue anno, regni uero septimo obiit. Pilatus uero ita malorum cladibus cruciatus est, ut propria se manu transuerberaret. Quanta uero accesserint Iudeis per quadraginta annos usque ad uindictam crucis enumerare perlongum est. Quod a Pilato Cesaris imago nocte in templo posita est, que Pasche solemnitate perturbatione facta, triginta millia ex eis cesa sunt: quod irruente fame,  mulier unicum filium suum comederit. Multa et alia signa demonstrabantur super eos. Nam fulgebat stella gladio similis per totum annum super Hierusalem. Quadam die uitula sacrificiis admota enixa est agnam. Quadam nocte ianua sanctuarii seris ferreis munita, que uix uiginti uiris claudebatur, sponte aperta est. Quadam die uisi sunt currus et equites per erem ferri. Quadam die Pentecostes sacerdotes audiebant motus in templo, et uoces dicentium: Transmigremus ex his sedibus. Quadam festiuitatis die, quidam Ananie filius mente commotus clamabat: uox ab oriente, uox ab occidente, uox a quatuor uentis. Qui uerberatus magis ac magis clamabat. In obsidione autem Romanorum occisi undecies centena millia referuntur. Ad distrahendum uero  traditi centum millia dicuntur: rectum igitur fuit; ut qui patrem et filium despexerant, a filio et patre, id est, Tito et uespasiano delerentur: et qui in solemnitate Pasche Dominum crucifixerunt, in eadem solemnitate ab hostibus conclusi perirent.



DOMINICA IN PALMIS.



EPISTOLA BEATI PAULI APOSTOLI AD PHILIPPENSES, CAP. II.

»Hoc enim sentite in uobis, quod et in Christo Iesu. Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo,  humiliauit semetipsum, factus obediens usque ad mortem, mortem autem crucis. Propter quod et Deus exaltauit illum, et dedit illi nomen quod est super omne nomen, ut in nomine Iesu omne genu flectatur, celestium, terrestrium et infernorum. Et omnis lingua confiteatur, quia Dominus iehsu Christus in gloria est Dei Patris.«

Hoc enim sentite in uobis, quod et in Christo Iesu. Hoc loco Apostolus humilitatem tenere nos docet, et exemplum Domini nostri Iesu Christi ponens, qui cum sit in una eademque substantia deitatis, unus cum Patre, potentie sue fortitudine, et maiestate abscondita, formam serui, id est, assumpti hominis accepit. Si enim ille Dominus et Magister, seruis et discipulis ministrauit, quanto magis nos equalibus et  maioribus seruire debemus.

Qui cum in forma Dei esset.  Per hoc enim quod dixit: Qui cum in forma Dei esset, uerbi substantiam in natura Dei esse ostendit, per hoc autem, quod dixit: Formam serui accepit, natura hominis et non substantie sue, siue persone unum esse uerbum significauit. Nec enim dixit, quod eum qui in forma serui erat, accepit, ne anteplasmato homini unicum esse Deum uerbum ostenderet.

Non rapinam arbitratus est esse se equalem Deo.  Non rapina usurpauit quod naturaliter possidebat.

Cum igitur Apostolus de unigenito Dei Filio loqueretur, quantum pertinet ad diuinitatem eius, secundum id quod uerissime Deus est, equalem eum esse  dixit Patri, quod non ei fuit tanquam rapina, id est, quasi alienum appetere, sed quasi proprium possidere.

Sed semetipsum exinaniuit.  Exinanitio autem est, Deo uerbo eorum, que humana sunt, aut propter unitatem ad carnem, que dispensatiue facta est.  Exinaniuit, non formam suam mutans, sed formam serui accipiens, neque conuersus aut transmutatus in hominem, amissa incommutabili stabilitate, sed tanquam uerum hominem suscipiendo, ipse susceptor. In similitudine hominum factus, non sibi, sed eis, quibus in homine apparuit. Dei Filius Deo Patri natura equalis, habitu minor, in forma enim serui quam accepit, minor est Patre, in forma autem Dei, in qua erat etiam, antequam  hanc accepisset, equalis est Patri. Ergo quia forma Dei accepit formam serui, utrumque Deus, utrumque homo. Sed utrumque Deus, propter accipientem Deum, utrumque autem homo, propter acceptum hominem. Neque enim illa susceptione alterum eorum in alterum conuersum atque mutatum est, nec diuinitas quippe in creaturam mutata est, ut desisteret esse diuinitas, nec creatura in diuinitatem, ut desisteret esse creatura.

Et habitu inuentus ut homo. Nomen habitus dicitur, ab illo uerbo, quod est habere. Ergo in illa re dicitur habitus, que nobis ut habeatur accidit. Multis enim modis habitum dicimus, uel animi, sicuti est, discipline perceptio usu roborata, uel corporis  sicut est alius alio succulentior: uel membris accommodatur, ut dicimus, uestitum, calciatum, armatum, et si quid huius modi est. uerumtamen hoc interest, quod quedam eorum que accidunt nobis, ut habitum faciant, non mutantur a nobis, sed ipsa nos mutant in semetipsa, sicuti sapientia cum accidit homini, non ipsa mutatur, sed hominem mutat, quem de stulto sapientem facit. Quedam uero sic accidunt, ut et mutent et mutentur, sicuti cibus et ipse amittens speciem suam, in corpus nostrum uertitur, et nos refecti in robur mutamur. Tertium genus est, cum ipsa que accedunt mutantur, ut habitum faciant, et quodammodo formantur ab eis, quibus habitum faciunt, sicuti est uestis, nam proiecta, non habet eam formam, quam cum induitur,  induta ergo accipit formam quam non habebat exuta. Quod est ergo, Habitu inuentus ut homo, nisi habendo hominem, inuentus ut homo est? non enim poterat inueniri ut homo, ab his qui cor immundum habebant, et uerbum apud patrem uidere non poterant, nisi suscipiendo hoc quod possent uidere, et per quod ad illud lumen interius ducerentur. Iste autem habitus non est, ex primo illo genere, de quo superius diximus, non enim manens in se natura hominis, naturam Dei commutauit. Neque ex secundo, non enim immutabit homo Deum, et mutatus ab illo est, sed potius ex tertio est habitu, sic enim assumptus est, ut commutaretur ineffabiliter et excellentius atque coniunctius quam uestis ab homine, cum induitur. Hoc ergo nomine habitus, satis significauit  Apostolus, quemadmodum dixerit in similitudinem hominum factus, qui non transfigurationem in hominem, sed habitu factus est, cum indutus est homine, quem sibi uniens quodammodo atque confirmans immortalitati eternitatique sociare.

Humiliauit semetipsum, factus obediens usque ad mortem, etc. Hic nobis perfecte obedientie monstrat exemplum, nulla enim potest mors deterior esse morte crucis.

Propter quod et Deus exaltauit illum. Locus iste, secundum humanam naturam potius intelligendus est, quam diuinam. Natura enim humana humiliari et exaltari potuit, non diuina. Si ergo et nos exaltari cupimus, Deo ac sanctis eius usque ad mortem obedire etiam debemus. Magistrum humilem superbi  discipuli non sequamur, nec Dominum mitem serui contemnamus ingrati, nec indignum sit nobis equalibus prebere ministerium, cum ille Dominus obsecutus sit seruis.

Et donauit illi nomen, etc. Quomodo accepit ut adorari potuisset largitor omnium celestium munerum, quem non solum patriarchas et prophetas, uerumetiam angelos et potestates, cherubin et seraphin, diuinis testimoniis adorasse cognoscimus. Aut quomodo dicitur exaltatus, qui magis per assumptam humiliatus dicitur carnem? uerum si attendas, quod uerbum caro factum est, non eum miraberis exaltatum referri, aut nomen predicabile suscepisse. In ipso enim humana cognoscitur exaltata natura;  tu in ipsius, o homo, susceptione carnis promeruisti nominis dignitatem. Hec enim de eo dicuntur, ex quo uerbum caro factum est, et habitauit in nobis.  Preter hoc quod tanquam in templo in illo corpore habitat omnis plenitudo diuinitatis, est aliud quod intersit inter illud caput et cuiuslibet membri excellentiam. Est plane quod singulari quadam susceptione hominis illius, una facta est persona cum uerbo. De nullo enim sanctorum dici potuit aut potest, aut poterit, uerbum caro factum est. Nullus sanctorum qualibet prestantia gratie unigeniti Dei nomen accepit, ut quod est ipsum Dei uerbum ante secula, hoc simul cum assumpto homine diceretur. Singularis est illa susceptio, nec cum hominibus aliquibus sanctis, quantalibet sapientie  sanctitate prestantibus, ullo modo potest esse communis.

Ut in nomine Iesu omne genu flectatur celestium, terrestrium, etc. Ideo pro omnibus passus et mortuus est, ut omnis creatura in nomine eius precem fundat, celestium commorantium in celo, terrestrium uiuentium in terra, et infernorum, siue hominum mortuorum, siue, ut aliqui uolunt, de custodibus dicit infernorum.

Et omnis lingua confiteatur, etc. Id est, omnium et diuersarum gentium lingua, hoc est, in natura et gloria deitatis, dum eiusdem est gloria, cuius est pater.



EuANGELIUM IOANNIS, CAP. XIII.


»Ante diem festum Pasche sciens iehsu, quia uenit hora eius, ut transeat ex hoc mundo ad Patrem. Cum dilexisset suos, qui erant in mundo, in finem dilexit eos. Et cena facta cum diabolus iam misisset in cor, ut traderet eum Iudas Simonis Iscariotis, sciens quia omnia dedit ei pater in manus, et quia a Deo exiuit, et ad eum uadit, surgit a cena et ponit uestimenta sua, et cum accepisset linteum precinxit se. Deinde misit aquam in peluim, et cepit lauare pedes discipulorum, et extergere linteo quo erat precinctus. uenit ergo ad Simonem Petrum, et dicit ei Petrus: Domine, tu mihi lauas pedes? Respondit iehsu, et dixit ei: Quod ego facio tu nescis modo, scies autem postea. Dicit ei Petrus: Non lauabis  mihi pedes in eternum. Respondit ei iehsu: Si non lauero te, non habebis partem mecum. Dicit ei Simon Petrus: Domine, non tantum pedes meos, sed et manus et caput. Dicit ei iehsu: Qui lotus est, non indiget nisi ut pedes lauet, sed est mundus totus, et uos mundi estis, sed non omnes. Sciebat enim quisnam esset qui traderet eum. Propterea dixit, non estis mundi omnes. Postquam ergo lauit pedes eorum, accepit uestimenta sua, et cum recubuisset iterum, dixit eis. Scitis quid fecerim uobis? uos uocatis me magister et Domine, et bene dicitis. Sum etenim: Si ergo ego laui pedes uestros, dominus et magister, et uos debetis alter alterius lauare pedes. Exemplum dedi  uobis, ut quemadmodum ego feci uobis, ita et uos faciatis.«



DIuI AUGUSTINI DICTA DE CeNA DOMINI.

Pascha [Figure: [Hebrew text] 2Kb] Hebreum nomen est, non Grecum. Opportunissime tamen occurrit in hoc nomine quedam congruentia utrarumque linguarum. Qui enim Grece, Latine patior dicitur. Ideo pascha passio putata est, uelut hoc nomen a passione ita appellatum est. In sua uero lingua, hoc est, in Hebrea, pascha transiens dicitur. Hoc itaque nomen interpretans nobis beatus Euangelista, ante diem festum, inquit, pasche, sciens iehsu, quia uenit hora, ut transiret ex hoc mundo ad Patrem. Ecce pascha, ecce transitus. Unde et quod? De hoc scilicet mundo ad patrem, spes membris in capite est data, quod essent  illo transeunte sine dubio secutura.

Cum dilexisset suos qui erant in mundo, etc. Quid est enim in finem dilexit eos, nisi in Christum? finis enim legis Christus ad iustitiam omni credenti. Aliter, in finem dilexit, usque ad mortem dilexit, id est, usque ad mortem illum dilectio illa perduxit, quia tantum dilexit suos, ut moreretur propter eos.

Et cena facta, cum diabolus misisset. Cena ergo facta, dictum est, iam parata, et ad conuiuantium mensam usumque perducta, non transacta neque finita. Si queris, quid miserit diabolus in cor Iude, hoc utique, ut traderet eum. Missio ista non fit per aurem, sed per cogitationem. Iam talis uenerat ad conuiuium explorator pastoris, insidiator Saluatoris, uenditor Redemptoris.


Sciens, quia omnia dedit ei Pater in manus, et quia a Deo exiuit, et ad Deum uadit, etc. Si omnia dedit ei Pater in manus, ergo et ipsum traditorem. Nam si ipsum in manibus non haberet, non utique illo uteretur ut uellet. Proinde traditor traditus erat ei quem tradere cupiebat. Atque ita malum tradendo faciebat, ut de tradito bonum fieret, quod nesciebat. Sciebat enim Dominus quid faceret pro amicis, ac sic omnia dederat Pater in manus eius, et in usu mala, et in effectu bona.

Surgit a cena et ponit uestimenta sua, etc. Cum ergo illi Deus Pater omnia dedisset in manus, ille discipulorum non manus, sed pedes lauit. Et cum se sciret a Deo exisse et pergere ad Deum, non Dei Domini, sed hominis serui impleuit officium, nec illius dedignatus  est pedes lauare, cuius manus iam preuidebat in scelere crucifendus. Suis exspoliatus est uestimentis, et mortuus, inuolutus est linteis, exspoliatus est, et tota illa eius passio nostra purgatio est. Tanta est quippe humane utilitati humilitas, ut eam commendaret suo exemplo, etiam diuinitatis sublimitas. Quid est: uenit ergo ad Simonem Petrum? quasi aliquibus iam lauasset, non ita intelligendum est, quod post aliquos ad illum uenerit, sed quod ab illo ceperit.

Qui lotus est, non habet opus, nisi pedes lauare, sed est mundus totus, etc. Utique mundus totus preter pedes. Homo quidem in sancto baptismo totus abluitur, non preter pedes, sed totus omnino. uerumtamen  cum in rebus humanis postea uiuitur, utique terra calcatur. Ipsi igitur humani aflectus, sine quibus in hac mortalitate non uiuitur, quasi pedes sunt, ubi ex humanis rebus afficimur, hoc ipse euangelista patefecit: Sciebat enim, inquit, quisnam esset qui traderet eum: uos, inquit, uocatis me magister et Domine, bene dicitis, sum etenim, ideo bene dicitis quia sum.

Si ego laui pedes uestros, Dominus et magister, et reliqua. Discimus enim, fratres, humilitatem ab excelso, faciamus inuicem humiles, quod humiliter fecit excelsus. Nec dedignetur quod fecit Christus, facere Christianus. Nam quod dicit: Exemplum dedi uobis, ut quemadmodum ego feci uobis, ita et uos faciatis, ostendit nobis, ut si quis aduersus aliquem  habet querelam, sicut Dominus donauit nobis, ita et nos inuicem. Itaque nobis delicta donemus, et pro nostris delictis inuicem oremus. Atque ita quodammodo inuicem pedes nostros lauemus. Nostrum est, donante ipso, ministerium caritatis et humilitatis adhibere, illius est, exaudire, ac nos ab omni peccatorum contaminatione mundare per Christum et in Christo, ut quod aliis etiam remittimus, hoc est, in terra soluimus, soluatur in celo.

Amen, amen dico uobis, non est seruus maior domino suo, et reliqua. Hoc ideo dixit, quia lauerat discipulorum pedes magister humilitatis, et uerbo et exemplo.



Non de omnibus uobis dico, ego scio quos elegerim. Quos? nisi eos qui beati erunt, faciendo que precepit. Non est ex eis iste, qui panem illius sic edebat, ut super eum leuaret calcaneum. Illi manducabant panem Domini, ille panem Domini contra Dominum: illi uitam, ille penam. Amodo, inquit, dico uobis, priusquam fiat, ut credatis, cum factum fuerit, quia ego sum . Id est, ego sum ille de quo Scriptura precessit, ubi dictum est: Qui manducat panem meum, leuabit super me calcaneum. Deinde  sequitur et dicit:

Amen, amen dico uobis, qui accipit eum, si quem misero, me accipit. Id est, secundum hominem. Qui autem me accipit, accipit eum qui misit me, id est qui accipit me secundum Deum, accipit eum qui me misit. Sic namque unusquisque eum qui est missus accipiat, ut in illo eum qui misit attendat. Si enim attendas Christum in Petro, inuenies discipuli preceptorem. Si autem attendas Patrem in Filio, inuenies unigeniti genitorem. Ac sic in eo qui missus est, sine ullo errore accipimus mittentem.

Cum hec dixisset iehsu, turbatus est spiritu. Quid est ergo, quod ille turbatus est, nisi quia infirmos in suo corpore, hoc est, in sua Ecclesia, sue  infirmitatis uoluntaria similitudine consolatus est. Quando turbatur, qui non turbaretur nisi uolens, eum consolatur qui turbatur et nolens.

Aspiciebant ergo adinuicem discipuli, hesitantes de quo diceret, et reliqua. Sic quippe in eis erat erga magistrum suum pia caritas, ut tamen eos humana alterum de altero stimularet infirmitas. Nota quidem sibi erat cuiusque conscientia, uerumtamen, quia proximi erat ignota, ita sibi singulus quisque certus erat, ut incerti essent, et ceteris singuli, et singulis ceteri. Erat ergo recumbens unus ex discipulis eius in sinu Iesu. Qui dixit in sinu, paulo post ait, super pectus, ipse est Ioannes, cuius est hoc Euangelium. Itaque cum recubuisset, ait ille, supra pectus Iesu, hic est utique pectoris sinus sapientie  secretum, dicit ei: Domine, quis est? Respondit iehsu: Ille est cui intinctum panem porrexero; cum intinxisset panem, dedit Iude: post panem introiuit in illum Satanas. Expressus est traditor, nudate sunt latebre tenebrarum. Bonum est quod accepit, sed malo suo accepit, quia male bonum malus accepit. Quid erat autem panis traditori datus, nisi demonstratio cui gratie fuisset ingratus? Intrauit ergo homini ingrato panis in uentrem, hostis in mentem. Et dicit ei iehsu: Quod facis fac citius. Non precepit facinus, sed predixit Iude malum, nobis bonum, non tam in perniciem perfidi seuiendo, quam ad salutem fidelium festinando, ille agebat negotium sue uenditionis, iste nostre redemptionis.


Hec autem nemo sciuit discumbentium, ad quid dixerit ei, quidam enim putabant, quod loculos habebat, etc. Habet ergo et Dominus loculos, et a fidelibus oblata conseruans, et suorum necessitatibus, et aliis indigentibus tribuebat. Tunc quidem primum Ecclesiastice pecunie forma est instituta, ubi intelligeremus, quod precepit, non cogitandum esse de crastino, non ad hoc fuisse preceptum, ut nichil pecunie seruaretur a sanctis, sed ne Deo pro ista seruiatur, et propter inopie timorem iustitia deseratur. Nam cum accepisset ille buccellam, exiit continuo, erat nox. Cum ergo exiret, mox ait iehsu:

Nunc clarificatus est filius hominis. Dies ergo diei eructauit uerbum, id est, Christus discipulis fidelibus,  ut audirent eum et amarent sequendo. Et nox nocti annuntiauit scientiam, id est, Iudas Iudeis infidelibus, ut uenirent ad eum et apprehenderent persequendo.

Nunc, inquit, clarificatus est filius hominis. uideo hic aliquid quod prefiguret magnum. Exiit Iudas, et clarificatus est iehsu: exiit filius perditionis, et clarificatus est filius hominis. Ille quippe exierat, propter quem dictum eis erat, et uos mundi estis, sed non omnes. Exeunte itaque immundo, omnes mundi remanserunt, et cum suo mundatore manserunt. Tale aliquid erit, cum uictus a Christo transierit hic mundus, et nemo in populo Christi remanebit immundus sed sicut sol fulgebunt in regno Patris sui:  Et Deus, inquit, clarificatus est in eo. Ipsa enim clarificatio est filii hominis, ut Deus clarificetur in eo. Et continuo, inquit, clarificauit eum, resurrectionem scilicet suam, non sicut nostram in fine seculi, sed continuo futuram hac attestatione predicens.

Filioli, adhuc modicum uobiscum sum. Ne putarent ergo, quod sic eum clarificaturus esset Deus, ut non eis coniungeretur ulterius ea conuersatione qua in terra est: Adhuc, inquit, modicum uobiscum sum, tanquam diceret: Continuo quidem resurrectione clarificabor, non tamen continuo ascensurus in celum, sed adhuc modicum uobiscum sum, sicut enim scriptum est in actibus Apostolorum , fecit cum eis post resurrectionem quadraginta dies, intrans et  exiens, manducans et bibens, non quidem habens esuriendi ac sitiendi egestatem, sed usque ad ista carnis insinuans ueritatem, que cibandi ac potandi iam non habebat necessitatem, sed potestatem. Hos ergo quadraginta dies significauit dicendo: Adhuc modicum uobiscum sum, an aliud aliquid? Potest enim et sic intelligi, adhuc modicum uobiscum sum. Adhuc sicut uos in hac infirmitate carnis etiam ipse sum, donec scilicet moreretur atque resurgeret, quia posteaquam resurrexit, cum illis quidem fuit diebus, ut dictum est, quadraginta exhibitione corporalis presentie, sed non cum illis fuit consortio infirmitatis humane.

Queritis me, et sicut dixi Iudeis, quo ego uado, uos non potestis uenire, et uobis dico modo. Hoc est,  modo non potestis. Isti itaque non poterant uenire tunc quo ille ibat, sed poterant postea. Non igitur adhuc minus idonei erant sequi Dominum, eosque docens, quomodo idonei esse possent pergere, quo ille antecedebat: Mandatum, inquit, nouum do uobis, ut diligatis inuicem, sicut dilexi uos, hi sunt gressus quibus sequendus est Christus. Dilectio ista nos innouat, ut simus homines noui, heredes testamenti, noui cantatores cantici noui.

Dicit ei Simon Petrus: Domine, quo uadis, etc. Sic utique hoc dixit magistro discipulus, et Domino seruus, tanquam sequi paratus, propterea quippe Dominus, qui eius animum uidit, quare hoc interrogauerit, sic ei respondit: Quo ego uado non potes me sequi modo. Quid festinas, Petre? Nondum te suo  spiritu solidauit petra, noli extolli presumendo, non potes modo, noli deiici desperando, sequeris postea. Et Petrus: Quare te non possum sequi modo? animam meam pro te ponam. Et Dominus: Amen, amen dico tibi, non cantabit gallus donec ter me neges. Ecce quomodo tibi cito apparebis, qui magna loqueris, et te paruulum nescis, qui mihi promittis mortem tuam, ter negabis uitam tuam.

Non turbetur cor uestrum, credite in Deum, etc. Ne mortem tanquam homines timerent, et ideo turbarentur, consolatur eos, etiam Deum se esse contestans. Mortem metuistis huic forme serui, non turbetur cor uestrum, suscitabit illam forma Dei. Sed quid est quod sequitur: In domo patris mei mansiones  multe sunt? nisi quia et sibi metuebant, tanquam essent ab illo perituri, merito turbabantur. Sed cum audiunt: In domo patris mei mansiones multe sunt; si quo minus dixissem uobis, quia uado uobis parare locum. A perturbatione recreantur, certi ac fidentes, et iam post pericula tentationum se apud Deum cum Christo esse mansuros, quia et si alius est alio fortior, aut alius alio sapientior, aut alius alio iustior, aut alius alio sanctior, in domo patris mei multe mansiones sunt. Ubi mansionem pro suo quisque accepturus est merito, atque ita Deus erit omnia in omnibus, ut quoniam Deus caritas est, per caritatem fiat, ut quod habent singuli, commune sit omnibus. Sic enim quisque etiam ipse habet, cum amat in altero quod ipse non habet. Non erit itaque aliqua inuidia  imparis claritatis, quoniam regnabit in omnibus unitas caritatis. Quomodo uadit et parat locum, si iam multe mansiones sunt? An iste mansiones et sunt et parande sunt? Parat autem modo mansiones mansionibus, parando mansores, quas preparauit predestinando, preparat operando, nec alias, sed quas preparauit, has preparat. Sed quia nondum sunt in operatione, Et si abiero, inquit, et preparauero uobis locum, iterum uenio et accipiam uos ad memetipsum. Quid putauimus esse domum Dei, nisi templum Dei? Templum enim Dei sanctum est, inquit Apostolus, quod estis uos. Quid est: Quo uadis, Domine: Quid est: Quo uenis? Si bene te intelligo, nec unde uadis, nec unde uenis recedis, uadis latendo, uenis apparendo, sed sic maneas regendo,  ut proficiamus bene uiuendo. Quomodo parabitur locus ubi possimus manere perfruendo? Nam quod dicit: Quo ego uado, uos scitis, et uiam scitis, in subsequentibus aperitur cum dicit: Ego sum uia, ueritas et uita.

Nemo uenit ad patrem, etc. Ibat ergo ad seipsum per seipsum, et nos imus ad ipsum per ipsum, imo uero et ad patrem. Aliud quippe uerbum Dei est, aliud homo, sed uerbum caro factum est, id est, homo, non itaque alia uerbi, alia est hominis persona, quoniam utrumque est Christus una persona. Ac per hoc quemadmodum caro mortua est, Christus est mortuus, et cum caro sepulta est, Christus sepultus est, sic enim corde credimus ad iustitiam, sic ore profitemur ad salutem. Ita cum caro a morte  uenit ad uitam, Christus uenit ad uitam. Et quia uerbum Dei Christus est, Christus est uita. Ita miro quodam et ineffabili modo, qui nunquam dimisit uel amisit seipsum, uenit ad seipsum.

Si cognouissetis me, etc. Hoc est quod ait: Nemo uenit ad Patrem nisi per me. Dicta est enim omnimoda similitudo, que illi cum patre est, ut ideo amodo dicerentur nosse patrem, quia nouerant similem filium. Sic ergo dictum est ad Philippum: Qui uidet me, uidet et patrem, non ut ipse sit pater, qui filius, sed quod a patris similitudine in nullo prorsus discrepet filius. Ac si diceret, si me uidisti, qui omnimodo ei similis sum, uidisti illum cui similis sum. Sequitur.


Amen, amen dico uobis, qui credit in me, opera que ego facio, etc. Maiora quam ipse facit dixit eos esse facturos, sed in eis, uel per eos se facientem, in ipsis tanquam ex semetipsis. Sed que sunt tandem ista maiora? an forte quod egros, ipsis transeuntibus, etiam eorum umbra sanabat. Maius est enim ut sanet umbra quam fimbria, illud per se, hoc per ipsos, sed utrumque ipse, uerumtamen quando ista dicebat, uerborum suorum opera commendabat. Audiebant et credebant illi, et eorumdem uerborum fructus erat fides illorum. uerumtamen euangelizantibus discipulis gentes etiam crediderunt. Hec sunt sine dubitatione maiora. Nec tamen ait: Maiora horum facietis, ut solos apostolos ea putaremus esse facturos. Sed qui credit in  me, inquit: Ita ne quicunque credit in Christum facit que Christus. Nam inter cetera bona, etiam hoc eis donare dignatus est, ut maiora faceret per illos quam preter illos. Nonne ab ore ipsius diues ille tristis abscessit, quando uite eterne consilium quesiuit, et tamen postea, quod ab illo auditu non fecit unus, fecerunt multi, cum loqueretur per discipulos magister bonus. Ecce maiora fecit, predicatus a credentibus, quam locutus audientibus. Tunc autem uerba eius erant opera eius. Et utique minus est uerba iustitie predicare, quod fecit propter nos, quam impios iustificare, quod ita fecit in nobis, ut faciamus et nos.

Et quodcunque petieritis in nomine meo hoc faciam, et reliqua. Magnam spem Dominus suis promisit  orantibus, dicens: Quodcunque petieritis in nomine meo, hoc faciam. Ipsum enim quodcumque, non ait petieritis utcunque, sed in nomine meo, iehsu enim interpretatur Saluator, quapropter quando uolumus ut faciat quodcunque petimus, non utcunque, sed in nomine saluatoris petamus. Non ergo contra salutem nostram petamus. Sic ergo perrexit ad patrem, ut non relinqueret indigentes, sed exaudiret petentes.

Si diligitis me, mandata mea seruate, et ego rogabo patrem, etc. Hic est utique in trinitate Spiritus sanctus, quem patri et filio consubstantialem et ceternum fides catholica confitetur. Iam itaque habebant spiritum discipuli, quem Dominus promittebat, nec tamen adhuc eum habebant, sicut eum  Dominus promittebat, qui quantum habendus fuerat, nondum habebant. Habebant itaque minus, dandus erat eis amplius: habebant occulte, accepturi fuerant manifeste. Quia et hoc ad maius donum sancti Spiritus pertinebat, ut eis innotesceret quod habebant. Quod uero ait: Rogabo patrem, et alium paracletum dabit uobis, ostendit et seipsum esse paracletum; enim Grece, Latine dicitur aduocatus, et dictum est de Christo: Aduocatum habemus apud patrem, Iesum Christum iustum . uos autem, inquit, cognoscetis eum, quia apud uos manebit, et in uobis erit, ne putarent ita apud eos esse ut hospitem, exposuit quid dixerit, apud uos, cum adiunxit et dixit, in  uobis. Datur quippe ut sit et in uobis. Sed uideri et sciri, quemadmodum uidendus et sciendus est, non potest a nobis, si non sit in nobis.

Non relinquam uos orphanos, etc. Post promissionem Spiritus sancti ne quis putaret, quod ita eum Dominus daturus fuerat, uelut pro seipso, ut non ut ipse cum eis esset futurus, adiecit: Non relinquam uos orphanos. Quamuis ergo nos filius Dei suo patri adoptauerit filios, et eumdem patrem nos uoluerit habere per gratiam, qui eius pater est, per naturam tamen etiam ipse erga nos paternum quodammodo demonstrat affectum, cum dicit: Non relinquam uos orphanos. Deinde sequitur: Adhuc modicum et mundus me iam non uidet, uos autem uidetis me, quia ego uiuo et uos uiuetis. Quid est hoc  quod de presenti se dixit uiuere, illos autem de futuro esse uicturos? Nisi quia uita etiam carnis utique resurgentis, qualis in ipso precedebat, et illis est pollicitus secuturam. Duas ergo resurrectiones, suam scilicet mox futuram, et nostram in fine seculi uenturam, duobus uerbis presentis temporis et futuri, eleganter, breuiterque promisit: Sed quoniam post resurrectionem, etiam ipsam carnem suam, quam non solum uidendam, uerum etiam contrectandam demonstrauit, suis uoluit demonstrare, non suis subtrahere, et hoc est fortasse, adhuc modicum et mundus me iam non uidet, uos autem uidetis me.

In illo die, inquit, uos cognoscetis, quia ego sum in patre meo, etc. In quo die? nisi de quo ait:  Et uos uiuetis, tunc enim erit ut possimus uidere quod credimus, nam et nunc est in nobis, et nos in illo. Qui habet mandata mea, et seruat ea, ille est qui diligit me, qui habet in memoria et seruat in uita; qui habet in sermonibus, et seruat in moribus; qui habet audiendo, et seruat faciendo, ipse est, inquit, qui diligit me; et ego diligam eum, et manifestabo ei meipsum. Diligam et manifestabo, id est, ad hoc diligam ut manifestem. Quid est diligam? tanquam tunc dilecturus sit, et nunc non diligat? absit. Nunc enim ad hoc diligit, ut credamus et mandatum fidei teneamus, tunc ad hoc diliget, ut uideamus, et ipsam uisionem mercedem fidei capiamus.

Respondit iehsu et dixit eis: Si quis diligit me,  sermonem meum seruabit, et Pater meus diliget eum, et ad eum ueniemus, etc. Sic inseparabiliter operantur pater et filius, sic et inseparabiliter diligunt. Ecce facit in sanctis, cum patre et filio, sanctus etiam spiritus mansionem intus utique tanquam Deus in templo suo. Deus trinitas, pater et filius et spiritus sanctus ueniunt ad nos, dum uenimus ad eos. ueniunt subueniendo, uenimus obediendo: ueniunt illuminando, uenimus intuendo, ueniunt implendo, uenimus capiendo, ut sit nobis eorum non extraria uisio, sed interna, et in nobis eorum non transitoria mansio, sed eterna. Sequitur: Et sermonem quem audistis, non est meus, sed et patris. Recte igitur auctori tribuit, quidquid facit equalis,  a quo habet hoc ipsum, quod illi est indifferenter equalis. Non miremur, non paueamus, non est minor patre, sed non est, nisi a patre, non utique suum, sed patris est uerbum, quomodo nec sua imago, sed patris, nec suus filius idem ipse, sed patris.

Hec locutus sum uobis apud uos manens, et reliqua. Apud uos manens, utique presentia corporali, qua cum illis uisibilis loquebatur: Paracletus autem, inquit, spiritus sanctus, quem mittet pater in nomine meo, ille uos docebit omnia. Nam quando, uel quem spiritus sanctus docet, trinitas ipsa docet, sed quoniam trinitas est, oportebat eius singulas insinuare personas, omnes igitur et dicit et docet trinitas, sed nisi etiam singillatim commendaretur, eam nullo  modo humana capere utcunque posset infirmitas.

Pacem relinquo uobis, pacem meam do uobis. Hoc est quod legimus apud prophetam: Pacem super pacem. Pacem nobis relinquit iturus, pacem suam nobis dabit in fine uenturus, pacem nobis relinquit in hoc seculo, pacem suam nobis dabit in futuro seculo. Pacem nobis relinquit, in qua manentes hostem uincimus, pacem suam nobis dabit, quando sine hoste regnabimus. Pacem reliquit nobis, ut etiam hic inuicem diligamus, in illo tamen, atque ab illo est nobis pax; ipse est pax nostra, qui fecit utraque unum , pax ergo ipse nobis est, et cum credimus quia est, et cum uidebimus eum sicuti est. Quod uero adiunxit, Non quomodo mundus dat, ego  do uobis, quid est aliud, nisi non quomodo homines dant, qui propter ea sibi dant pacem, ut sine molestia non Deo, sed amico suo mundo perfruantur.

Non turbetur cor uestrum, neque formidet; audistis quia ego dixi uobis, etc. Hinc ergo turbari et formidare poterat cor illorum, quod ibat ab eis, quamuis uenturus ad eos, ne forsitan gregem lupus in hoc interuallo inuaderet pastoris absentia. Sed a quibus homo abscedebat, Deus non relinquebat, et idem ipse Christus homo et Deus. Ergo et ibat per id quod homo erat, et manebat, per id quod Deus erat: ibat per id quod in uno loco erat, manebat per id quod ubique erat. Si diligeretis me, gauderetis utique quia uado ad Patrem, quia Pater  maior me est. Per quod ergo filius non est equalis patri, per hoc erat iturus ad patrem, per illud autem in quo est equalis gignenti unigenitus, nunquam recedit a patre. Forma quippe serui accessit, non forma Dei recessit, hec est assumpta, non illa consumpta. Propter hanc dicit, Pater maior me est, propter illam uero, ego et Pater unum sumus. Agnoscamus geminam substantiam Christi, diuinam scilicet qua equalis est patri, humanam, qua maior est pater. Utrumque autem simul non duo, sed unus Christus, ne sit quaternitas, non trinitas Deus. Sicut enim unus est homo anima rationalis et caro, sic unus est Christus Deus et homo, ac per hoc Christus est Deus, anima rationalis et  caro, Christum in his omnibus, Christum in singulis confitemur. Quis est ergo, per quem factus est mundus? Christus iehsu, sed in forma Dei. Quis est sub Pontio Pilato crucifixus? Christus iehsu, sed in forma serui.

Et nunc dixi uobis priusquam fiat, ut cum fuerit factum credatis, et reliqua. Quid sibi uult hoc? Nonne potius dicendum fuit: Et nunc dixi uobis, priusquam fiat ut credatis, ut cum factum fuerit, uideatis. Illud enim dicit: Cum factum fuerit, quod eum post mortem uisuri erant uiuentem, et ad patrem ascendentem, quo uiso illud fuerant credituri, quod ipse esset filius Dei, qui potuit hoc facere cum predixisset, et predicare, antequam faceret. Deinde quid dicit: Iam non multa loquer uobiscum, uenit  enim princeps mundi. Quis nisi diabolus? et in me non inuenit quicquam. Nullum scilicet omnino peccatum; sic enim ostendit non creaturarum, sed peccatorum principem diabolum. Quid autem dicit discumbentibus? Surgite, eamus hinc, quo, nisi ad illum locum unde fuerat tradendus ad mortem?

Ego sum uitis uera, et pater meus agricola, et reliqua. Iste locus euangelicus, fratres, ubi se dicit Dominus uitem, et discipulos suos palmites, secundum hoc dicit, quod est caput Ecclesie nosque membra eius. Unius quippe nature sunt uitis et palmites, mediator Dei et hominum, homo Christus iehsu, cum esset Deus, cuius nature non sumus, factus est homo, ut in illo esset uitis, una  natura, cuius et nos homines palmites esse possumus: Et pater meus, inquit, agricola est. Secundum hoc ergo uitis Christus, secundum quod ait: Pater maior me est; secundum id quod ait: Ego et Pater unum sumus, et ipse agricola est. Iam uos inquit, mundi estis, mundi scilicet atque mundandi. Neque enim, nisi mundi essent, fructum afferre potuissent, et tamen omnem qui fert fructum, purgat agricola, ut fructum plus afferat. Quis enim est in hac uita, ut non sit magis magisque mundandus? Quare non ait: Mundi estis per baptismum, quo abluti estis, sed ait, propter uerbum quod locutus sum uobis? nisi quia et in aqua uerbum mundat, detrahe uerbum, et quid est aqua, nisi aqua? Accedit uerbum ad elementum, et fit sacramentum  etiam ipsum tanquam uisibile uerbum, hoc est, uerbum fidei predicamus, quod dicit Apostolus: Quia si confessus fueris in ore tuo, etc. Hoc uerbum fidei tantum ualet in Ecclesia Dei, ut per ipsum credentem, offerentem, benedicentem, tingentem, etiam tantillum mundet infantem, quamuis nondum ualentem corde credere ad iustitiam, et ore confiteri ad salutem. Totum hoc fit per uerbum de quo Dominus ait: Iam uos mundi estis propter uerbum quod locutus sum uobis: Manete in me, inquit, et ego in uobis. Unum e duobus palmiti congruit, aut uitis aut ignis, si in uite non est, in igne erit, ut ergo in igne non sit, in uite sit. Tunc ergo dicenda sunt uerba eius in nobis manere, quando  facimus que precepit, et diligimus que promisit.

In hoc clarificatus est pater meus, ut fructum plurimum afferatis, et reliq. Non hoc nostre glorie tribuamus, tanquam hoc ex nobis ipsis habeamus, eius est enim hec gratia, et ideo in hoc non nostra, sed eius est gloria, ut efficiamur Christi discipuli, quia eius misericordia preuenit nos. Quod autem ait: Sicut dilexit me Pater, et ego dilexi uos, non equalitatem nature ostendit nostre et sue, sicut est patris et ipsius, sed gratiam qua mediator est Dei et hominum, homo Christus iehsu. Quid est ergo: Manete in dilectione mea, nisi manete in gratia mea? Quid est quod dicit: Sicut dilexit me Pater, et ego dilexi uos? Nunquid et hic gratia intelligenda est, qua pater diligit filium? Sicut gratia  est, qua nos diligit filius, cum simus nos filii gratia, non natura, unigenitus autem natura, non gratia. An hoc etiam in ipso filio ad hominem referendum est? ita sane, nam dicendo: Sicut dilexit me Pater, et ego dilexi uos, gratiam mediatoris ostendit, mediator autem Dei et hominum, non in quantum Deus est, sed in quantum homo est, Christus iehsu. Deus enim erat uerbum, unigenitus gignenti ceternus, sed ut mediator daretur nobis per ineffabilem gratiam: uerbum caro factum est, et habitauit in nobis.

Hec locutus sum uobis, ut gaudium meum in uobis sit, et reliq. Quod est gaudium Christi in nobis, nisi quod dignatur gaudere de nobis? Et quod est gaudium nostrum quod dicit impletum, nisi eius  habere consortium? Diligamus ergo inuicem sicut dilexit nos, et tradidit semetipsum pro nobis. Maiorem quippe hac dilectionem nemo habet, ut animam suam ponat quis pro amicis suis. Eum quippe imitemur pia obedientia, ut ei nos comparare nulla presumamus audacia: uos, inquit, amici mei estis, magna dignatio, serui esse non meremur, et amici uocamur: Iam non dicam uos seruos, quia seruus nescit quid faciat dominus eius. Quoniam itaque dedit nobis potestatem filios Dei fieri , non serui, sed filii sumus. Qui autem aliquid boni agit et extollitur, quasi hoc ipse faciat, non dominus eius, iste seruus nescit quid faciat dominus eius. Nos autem omnes, ut amici Domini esse possimus, quicquid Dominus noster faciat sciamus.  Non solum etiam homines, uerum etiam iustos ipse facit nos, et non ipsi nos. Ab ipso quidquid boni est donatur, ut omnino de omnibus bonis, qui gloriatur, in Domino glorietur.

uos autem dixi amicos, quia omnia quecunque audiui a Patre, etc. Quo igitur pacto hoc intelligendum est? Quis enim audeat affirmare, uel credere ullum hominem scire omnia quecunque a patre audiuit unigenitus filius? Nam sicut immortalitatem carnis, et salutem animarum futuram expectamus, quamuis iam pignore accepto, salui facti esse dicamur, ita omnium notitiam, quecunque unigenitus audiuit a patre, futuram sperare debemus. Quamuis iam se hoc fecisse dixerit Christus, quod facturus  est, fecisse dicit, quia ea que futura sunt fecit.

Non uos me elegistis, inquit, sed ego elegi uos. Hec est illa ineffabilis gratia, hec quippe electio gratie est Dei, de qua dicit Apostolus: Sic et in hoc tempore reliquie per electionem gratie salue facte sunt. Quid ergo dicturi sumus audiendo: Non uos me elegistis, nisi quia mali eramus et electi sumus, ut boni per gratiam nos eligentis essemus? Et uidete quemadmodum non eligat bonos, sed quos elegit facit bonos: Ego, inquit, elegi uos, et posui uos ut eatis et fructum afferatis et fructus uester maneat. Nullum itaque fructum unde nos eligeret habebamus: Ut eatis, inquit imus ut afferamus, et ipse est uia qua imus, in qua nos posuit ut eamus.  Proinde in omnibus misericordia eius preuenit nos: Et fructus, inquit, uester maneat. Maneat ergo dilectio ipse fructus noster.

Mementote sermonis mei, quem ego dixi uobis, et reliqua. Exhortans Dominus suos seruos ad mundi odia perferenda patienter, nullum magis eis et melius, quam de seipso proponit exemplum. Nam quid est aliud: Non est seruus maior Domino suo, si me persecuti sunt, et uos persequentur? Sed hec, inquit, omnia facient uobis propter nomen meum. Que omnia, nisi que dixit, Odio habebunt, scilicet et persequentur sermonem quem contemnent? Si non uenissem, inquit, et locutus eis fuissem, peccatum non haberent. De his enim dicit, de quibus dicebat: Si me persecuti sunt, et uos persequentur.  Iudei ergo persecuti sunt Christum. Nunquid sine peccato erant Iudei, antequam Christus ad eos in carne uenisset? quis hoc uel stultissimus dixerit? Sed magnum quoddam peccatum, non omne peccatum, quod sub generali nomine uult intelligi, hoc est enim peccatum quo tenentur cuncta peccata, quod unusquisque si non habeat, dimittuntur ei cuncta peccata. Hoc est autem, quia non crediderunt in Christum, qui propterea uenit ut credatur in eum, hoc peccatum si non uenisset, non utique haberent: Qui me odit, inquit, et patrem meum odit. Quomodo enim diligerent patrem ueritatis, qui habebant odio ueritatem? Si opera non fecissem in eis, que nemo alius fecit, et rel. Nimirum ergo illa sunt opera, que in eorum ualetudinibus,  tanta miracula salutis ostendit, quanta illis antea nemo donauit. Quia de ipso scriptum est: Benedictus Dominus Deus Isrel, qui facit mirabilia solus . Nemo ergo alius fecit quecunque in eis opera fecit. Quoniam quisquis homo aliquid eorum fecit, ipso faciente fecit, hec autem ipse non illis facientibus fecit.

Cum autem uenerit Paracletus, ille testimonium perhibebit, etc. Tanquam diceret: Odio me habuerunt et occiderunt uidentes. Sed tale de me Paracletus testimonium perhibebit, ut eos faciat in me credere non uidentes: Et uos, inquit, testimonium perhibebitis, quia ab initio mecum estis; perhibebit Spiritus sanctus, perhibebitis et uos; dabit enim uobis fiduciam  testimonium perhibendi caritas diffusa in cordibus uestris, per Spiritum sanctum, qui dabitur in uohis. Ille quippe testimonium perhibens, et testes fortissimos faciens, uobis abstulit Christi amicis timorem, et inimicorum odium conuertit in amorem. Hec, inquit, locutus sum uobis, ut non scandalizemini. Cum enim caritas diffunditur in cordibus nostris per Spiritum sanctum, fit pax multa diligentibus legem Dei , ut non sit scandalum eis. Deinde que passuri essent iam exprimens ait: Extra synagogas facient uos. Quid autem mali erat apostolis expelli de Iudaicis synagogis, quasi non inde se fuerant separaturi, etiamsi nullus eos expelleret? Sed nimirum hoc uoluit denuntiare, quia Iudei Christum non fuerant recepturi, a quo isti non fuerant  recessuri, et ideo futurum erat ut foras mitterentur, cum illo ab eis, qui esse nollent in illo, hi, quia esse non possent sine illo.

Sed uenit hora ut omnis qui interficit uos arbitretur obsequium, etc. Hoc est, non cognouerunt Deum neque filium eius. Quid sibi uult ergo: Extra synagogas facient uos? Sed uenit hora. Tanquam hoc dicturus fuisset: separabunt illi quidem uos, sed ego uos colligam, aut separabunt uos, sed uenit hora nostre letitie. Iudeorum autem omnis, qui occidit predicatores Christi, Deo se prestare putauit obsequium, credens quod desererent Deum Isrel, quicunque conuerterentur ad Christum: O execrabilis cecitas! obsequium se prestare putabant Deo interficiendo famulos Dei.


Hec autem, inquit, uobis locutus sum, ut cum uenerit hora eorum, etc. Hec scilicet, locutus sum uobis, non tantum quia passuri estis ista, sed cum uenerit Paracletus, ille testimonium perhibebit de me, ne ista timendo taceatis. Hec autem uobis ab initio non dixi, quia uobiscum eram, et ego uos consolabar mea presentia corporali. Nunc autem uado ad eum qui me misit, et nemo ex uobis interrogat me: Quo uadis? Nubes enim suscepit eum euntem in celum , et uerbis non interrogauerunt, sed oculis deduxerunt. Sed quia hec locutus sum uobis, tristitia impleuit cor uestrum. Contristabatur humanus affectus, quia carnalis desolabatur aspectus.

Sed ego ueritatem dico uobis, expedit uobis ut ego  uadam; si enim non abiero, Paracletus non ueniet, etc. Tanquam diceret: Expedit uobis ut hec forma serui auferatur a uobis. Caro quidem factum uerbum habito in uobis, sed nolo adhuc me carnaliter diligatis. Unde et subditur: Si non abiero, Paracletus non ueniet ad uos, ac si diceret: Non potestis capere Spiritum, quamdiu secundum carnem nosse persistitis: Si autem abiero, inquit, mittam eum ad uos. Christo autem discedente corporaliter, non solum Spiritus sanctus, sed et Pater et Filius illis adfuit spiritaliter. Nam cum ex carnalibus essent spirituales futuri, profecto et Patrem et Filium et Spiritum sanctum capacius fuerant habituri.

Et cum uenerit ille, arguet mundum de peccato, et de iustitia, et de iudicio; de peccato quidem, quia non  crediderunt in me, de iustitia uero, quia ad Patrem uado, et iam non uidebitis me. Arguitur itaque mundus de peccato incredulitatis, arguitur et de iustitia eorum qui credunt. Ipsa quippe fidelium comparatio, infidelium est uituperatio; quapropter mundus de peccato quidem suo, de iustitia uero arguitur aliena, sicut arguuntur de lumine tenebre. Incredulum mundum arguet etiam de iudicio, quia princeps huius mundi iudicatus est, id est, iudicio ignis eterni irreuocabiliter destinatus est, et de hoc itaque iudicio, quo princeps iudicatus est mundi, arguitur a sancto Spiritu mundus, quoniam cum suo principe iudicatur, quem superbus atque impius imitatur. Quid est ergo quod dicit: Etiam non uidebitis me, nisi quomodo sum, cum uobiscum sum? Tunc enim adhuc  erat mortalis in similitudine carnis peccati, qui esurire poterat ac sitire, fatigari atque dormire. Hunc ergo Christum, id est, talem Christum, cum transisset de hoc mundo ad Patrem, non erant iam uisuri: Non uidebitis me, ac si diceret, humilem, sed excelsum, nec mortalem, sed sempiternum, nec iudicandum, sed iudicaturum. Si ille magister interior, qui cum discipulis exterius loquebatur, uellet nobis de incorporea Dei natura intrinsecus aliquid dicere, sicut sanctis angelis dicit, qui semper uident faciem Patris, nondum ea portare possumus, proinde quod ait: Docebit uos omnem ueritatem, non arbitror nunc in cuiusquam mente posse compleri, sed tunc, cum facie ad faciem uiderimus. Quia ergo non est a semetipso, sed ab illo a quo procedit, Non ergo loquitur  a semetipso, sed quecunque audiet loquetur. Ab illo audiet a quo procedit, a quo est, ab illo est, a quo procedit. Quod uero sequitur: Ille me clarificabit, potest intelligi, quia diffundendo in credentium cordibus caritatem, declarauit eis quomodo Patri Filius esset cequalis. uel certe, quia per ipsam caritatem fiducia repleti, et timore depulso, annuntiarent hominibus Christum. Ac sic eius fama diffusa est toto orbe terrarum, ut sic dixerit: Ille me clarificauit, tanquam diceret: ille uobis auferet timorem, et dabit amorem, quo me ardentius predicantes glorie mee per totum mundum dabitis odorem, commendabitis honorem. Quod enim facturi fuerant in Spiritu sancto, hoc eumdem Spiritum dixit esse facturum: Omnia, inquit, quecunque habet Pater  mea sunt: propterea dixi uobis quia de meo accipiet, et continuo hoc explanat: Ergo de Patre accipit Spiritus sanctus, unde accipit Filius, quia in hac Trinitate de Patre natus est Filius, de Patre procedit Spiritus sanctus, qui autem de nullo natus sit, de nullo procedat, Pater est solus.

Modicum et iam non uidebitis me, etc. Post paululum enim passus est, et non uiderunt eum. Rursus post paululum resurrexit et uiderunt eum. Unde et contristati sunt de morte Domini discipuli, et confestim de resurrectione eius leti, unde et sequitur: Tristitia uestra conuertetur in gaudium, nam et tristitia tunc conuertetur in gaudium, quando manifestauerit se suis sicuti est. Quod uero dicit: Mundus  gaudebit, malitia mundi huius intelligi potest, que letata est occiso Christo. Quod uero ait: Gaudium uestrum nemo auferet a uobis, quia gaudium ipsorum est ipse iehsu, significatus est quod ait Apostolus: Christus resurgens a mortuis iam non moritur, etc . Quid est enim quod ait: Et in illo die non rogabitis quidquam? Hoc uerbum quod est? Rogare non solum petere, uerumetiam interrogare significat. Quod uero dicit: uenit hora cum iam non in prouerbiis loquar uobis, sed palam, futurum oportere intelligi secundum, ubi uidebimus facie ad faciem. Annuntiabo autem uobis, quia per Filium Pater uidetur. Quis enim cognoscit Patrem, nisi cui uoluerit Filius reuelare?

Et non dico uobis, quia ego rogabo Patrem, etc. In  quantum homo est interpellat pro nobis Patrem, in quantum autem Deus est, nos exaudit cum Patre: Ipse enim Pater, inquit, amat uos, quia uos me amastis, hinc ergo factum est ut diligeremur, quia dilecti sumus. Prorsus donum Dei est diligere Deum, ipse ut diligeretur dedit, qui non dilectus dilexit. Sequitur: Exiui a Patre et ueni in hunc mundum, exiit enim a Patre, quia de Patre est: in mundum uenit, quia mundo suum corpus ostendit, quod de uirgine assumpsit: reliquit mundum corporali discessione: perrexit ad Patrem hominis ascensione: nec mundum deseruit presentie gubernatione.

Hec locutus sum uobis, ut in me pacem habeatis, etc. Posteaquam de conuiuio sancto illo, qui eum traditurus egressus est, hanc enim causam commendauit  sermonis sui, ut in illo pacem haberent, propter quod totum agitur quod Christiani sumus, hec enim pax finem temporis non habebit, et omnis pie nostre intentionis actio, que finis ipsa erat, propter hanc sacramentis eius imbuimur. Propter hanc mirabilibus eius operibus et sermonibus erudimur: propter hanc spiritus eius pignus accepimus: propter hanc in eum credimus et speramus, et eius amore quantum donat accendimur: hac pace in pressuris omnibus consolamur: hac a pressuris omnibus liberamur, propter hanc omnem tribulationem fortiter sustinemus, ut in hac feliciter sine ulla tribulatione regnemus.

 Hec locutus est iehsu, et subleuatis oculis in celum, etc. Clarificatum a Patre Filium  nonnulli accipiunt in hoc, quod ei non pepercit, sed pro nobis omnibus tradidit eum. Si passione clarificatus dicitur, quanto magis resurrectione! Humilitas ergo eius incipit in sermone Apostoli, ab eo loco ubi ait: Semetipsum exinaniuit usque ad mortem crucis . Claritas uero eius incipit ab eo loco ubi ait: Propter quod et Deus illum exaltauit, et peruenit quod in gloria est Dei Patris. Humilitas claritatis est meritum, claritas humilitatis est premium. Sed hoc factum est in forma serui. In forma uero Dei semper est claritas. Sed quid sibi uult, quod sequitur, Ut Filius tuus clarificet te, cum sempiterna claritas Patris, nec diminuta fuerit in forma humana, nec augeri poterit in sua perfectione diuina? Apud homines  autem procul dubio minor erat, quando in Iudea tantummodo Deus notus erat, nondum a solis ortu usque ad occasum laudabant pueri nomen Domini, hoc autem, quia per Euangelium Christi factum est, ut per Filium Pater innotesceret gentibus, profecto Patrem clarificauit et Filius. Si autem tantummodo mortuus fuisset Filius, nec resurrexisset, procul dubio nec a Patre clarificatus esset, nec Patrem clarificasset. Nunc autem resurrectione clarificatus a Patre, resurrectionis sue predicatione clarificat Patrem. Hec quippe aperit ordo ipse uerborum: Clarifica, inquit, Filium tuum, ut Filius tuus clarificet te, tanquam diceret, resuscita me, ut innotescas toto orbi. Ipse quippe Patrem clarificauit super terram, cum gentibus predicando: Pater uero ipsum,  apud semetipsum ad suam dexteram collocando. Omnem carnem quidem dixit, omnem hominem, intelligi uult a parte totum significasse.

Et nunc clarifica me, ut Pater apud temetipsum claritatem, etc. Hic intelligamus predestinationem claritatis humane que in illo est nature ex mortali immortalis apud Patrem future. Et hoc iam predestinando factum fuisse antequam mundus esset, quod in mundo etiam suo tempore fieret: Et nunc clarifica me, hoc est, sicut tunc predestinatione, ita et nunc perfectione, fac in mundo, quod apud te iam fuerat ante mundum: fac in suo tempore, quod ante omnia tempora statuisti, claritatem, quam habui priusquam mundus esset apud te, id est, illam claritatem quam habui apud te in predestinatione  tua. Tempus est ut apud te habeam etiam uiuens in dextera tua. Manifestaui nomen tuum hominibus, quos dedisti mihi de mundo. Nomen tuum hoc est, non illud nomen quo uocaris Deus, quod in Iudea notum est, et in Isrel magnum, et uniuerse creature notissimum, sed illud quo uocaris pater meus, quod omnino manifestari sine ipsius filii manifestatione non posset. Nam ideo fecisse se dicit, quod erat sine dubitatione facturus, sed de his qui iam erant discipuli eius non de omnibus qui in illo erant credituri, dixisse manifestatur, in hoc quod subditur: Cum essem cum eis, ego seruabam eos in nomine tuo, et nemo ex eis periit, nisi filius perditionis, Iudam significans, qui tradidit eum. Ex isto quippe duodenario numero apostolorum solus periit. Quod uero sequitur: Tui  erant, et mihi eos dedisti, hominem se accepisse hanc potestatem, ut eos haberet ostendit, quoniam qui semper omnipotens fuit, non semper homo fuit. Quamobrem Patri potius tribui uidetur, ut ab illo eos acciperet, quoniam ex ipso est, quidquid est, de quo est etiam ipse; sibi eos dedit, hoc est, cum Patre Deus Christus homini Christo. uerba que dedisti mihi dedi eis, et ipsi acceperunt, hoc est, intellexerunt atque tenuerunt et cognouerunt uere, id est, fortiter, stabiliter, inconcusse: non pro mundo rogo, quod dicit, mundum uult intelligi, qui uiuunt secundum concupiscentiam mundi, et non sunt in ea sorte gratie. Quod uero dicit: Non sum in mundo, ostendens se presentia corporali iam cito  a mundo recessurum, illos autem tardius, ideo dixit se iam non hinc esse illos autem hic esse. Commendat ergo Patri eos quos corporali absentia relicturus est, dicens: Pater sancte, serua eos in nomine tuo, quos dedisti mihi, ut sint unum sicut et nos, non ait: Ut nobiscum sint unum, ut simus unum ipsi, et non sicut unum sumus nos, sed ait: Ut sint unum, sicut et nos. Ipsi utique in natura sua sint unum, sicut et nos in nostra unum sumus.

Pater sancte, sanctifica eos in ueritate. Quid ergo aliud est: Sanctifica eos in ueritate, nisi, sanctifica eos in me. Ipse inquit: Ego sum uia et ueritas et uita. Sanctificat itaque Pater in ueritate, id est, in uerbo suo, in unigenito suo. Quid est quod ait: Et pro eis ego sanctifico meipsum, nisi eos in meipso sanctifico,  cum et ipsi sint ego, quoniam de quibus hoc ait, membra sunt eius et unus est Christus, caput et corpus? Sequitur: Ut sint et ipsi sanctificati in ueritate, quod quid aliud quam est in me, secundum id quod ueritas est? Tunc ergo sanctificauit se in se, hoc est, hominem se in uerbo se, quia unus Christus, uerbum et homo, sanctificans hominem in uerbo, propter uero sua membra, et pro eis, inquit, ego, id est, quod prosit etiam ipsis, quia et ipsi sunt ego, sicut mihi profuit, quia homo sum sine ipsis, et ego sanctifico meipsum, hoc est, ipsos in me tanquam meipsum sanctifico ego, quoniam in me etiam ipsi sunt ego, ut sint et ipsi sanctificati in ueritate. Quid est, et ipsi? nisi quemadmodum in ueritate ego, quod sum ego. Sequitur: Non pro his autem rogo tantum,  hoc est, pro discipulis qui cum illo tunc erant, sed et pro eis, inquit, qui credituri sunt per uerbum in me. Ubi omnes suos intelligi uoluit, non solum qui tunc erant in carne, sed etiam qui futuri erant per uerbum apostolorum in eum sine dubio credi, quotquot postea crediderunt, et donec ueniat credituri sunt. Quod uero dicit: Et ego claritatem quam dedisti mihi dedi eis; quam claritatem? nisi immortalitatem quam natura humana in illo fuerat acceptura, nam nec ipse adhuc acceperat eam, sed more suo propter immortalitatem predestinationis preteriti temporis uerbo futura significat.

Et dilexisti eos sicut et me dilexisti, etc. In Filio quippe nos Pater diligit, quia in ipso nos elegit  ante mundi constitutionem. Qui enim diligit unigenitum profecto diligit et membra eius que adoptauit in eum per eum. Non ideo pares sumus unigenito Filio, per quem creati et recreati sumus, quia dictum est: Dilexisti eos sicut et me, neque enim semper equalitatem significat qui dicit, sicut illud, ita et illud, sed aliquando tantum, quia est illud, est et illud, aut quia est illud, ut sit et illud. Pater, inquit, quos dedisti mihi, uolo ut ubi ego sum et illi sint mecum; qui sunt isti quos ait a Patre datos sibi? nonne illi de quibus alio loco dicit: Nemo uenit ad me nisi Pater qui misit me traxerit eum? Ipse quidem de se dixit, quod ibi iam esset, de nobis autem uelle se dixit, ut essemus ibi cum illo; non inaniter, sed fideliter iam deputat factum, quod futurum esse non dubitat.  Non ei satis fuit dicere: uolo ut ubi ego sum et ipsi sint, sed addidit, mecum: esse enim cum illo magnum bonum est, et miseri possunt esse, ubi est ille, quoniam quicunque ubicunque fuerint est et ille. Sed beati soli sunt cum illo, quia beati esse non poterunt nisi ex illo. Quod uero adiunxit, ut uideant claritatem meam quam dedisti mihi, quia dilexisti me ante constitutionem mundi, ut uideant dixit, non ut credant, fidei merces est ista, non fides, quam claritatem Domini, nisi illam qua Deus est? Beati enim mundo corde, quoniam ipsi Deum uidebunt . Cognoscendus est a mundis corde, solus uerus Deus cum Patre et sancto Spiritu Filius, quia Trinitas est solus uerus Deus: Et notum feci eis, inquit, nomen tuum, et notum faciam, hoc est, notum feci per fidem,  notum faciam per speciem, notum feci cum fide peregrinantibus, notum faciam sine fine regnantibus: Ut dilectio, inquit, qua dilexisti me, in ipsis sit, et ego in ipsis. Quomodo ergo dilectio, qua dilexit Pater Filium, est et in nobis, nisi quia membra eius sumus? et in illo diligimur, cum ipse diligitur totus, id est, caput et corpus. Ideo subiunxit: Et ego in ipsis, tanquam diceret, quoniam ego sum et ipsi. Aliter enim est in nobis tanquam in templo suo. Aliter autem quia et nos ipse sumus, cum secundum id quod, ut caput nostrum esset, homo factus est, corpus eius sumus.

Sed hec cum dixisset iehsu, egressus est cum discipulis trans torrentem Cedron, usque ad illud: Simon ergo Petrus habens gladium, eduxit eum et percussit  principis seruum, et abscidit auriculam eius dextram. Erat autem nomen serui Malchus. Malchus autem interpretatur regnaturus. Quid ergo auris pro Domino amputata et a Domino sanata significat, nisi auditum amputata uetustate renouatum? ut sit in nouitate spiritus, et non in uetustate littere. Quod cui prestitum fuerit a Christo, quis dubitet regnaturum esse cum Christo? Quod autem seruus inuentus est, et hoc ad illam pertinet uetustatem, que in seruitutem generat, que est Agar, sed cum accesserit sanitas figurata est et libertas.

Quid est quod ait iehsu: Regnum meum non est de hoc mundo? Hic est enim regnum eius usque in finem seculi, sed tamen non est hinc, quia peregrinatur in mundo. Regno suo quippe dixit: de mundo non  estis, sed ego de mundo uos elegi. Erant ergo de mundo, quando regnum eius non erant, sed ad mundi principem pertinebant. Sed Deus nos eruit de potestate tenebrarum, et transtulit in regnum Filii claritatis sue, de quo regno dicit: Regnum meum non est de hoc mundo.

Quid est ergo quod Marcus euangelista dicit: Dominum crucifixum hora tertia, Ioannes autem quasi hora sexta, nisi quia hora tertia crucifixus est Dominus linguis Iudeorum, hora sexta uero manibus militum?

In eo uero quod dicit: Acceperunt uestimenta eius et fecerunt quatuor partes. Quadripartita uestis Domini nostri Iesu Christi quadripartitam figurabat  eius Ecclesiam per quatuor partes mundi diffusam; tunica uero illa sortita et non diuisa, omnium istarum partium significabat unitatem, que caritatis uinculo continetur. In sorte autem quid nisi Dei gratia commendata est? Quid enim de ipsa cruce dicturi sumus? Recte in ea intelligitur, quod ait Apostolus: Que sit latitudo, et longitudo, et altitudo, et profundum. Lata est quippe in transuerso ligno, quo extenduntur pendentis manus, et significat opera bona in latitudine caritatis. Longa est a transuerso ligno usque ad terram, ubi dorsum pedesque figuntur, et significat perseuerantiam, in longitudine temporis usque in finem. Alta est in cacumine, quo transuersum lignum sursum uersus excedit, et significat supernum finem, quo cuncta opera referuntur, quoniam  cuncta que latitudine et longitudine bene ac perseueranter fiunt, propter altitudinem diuinorum facienda sunt premiorum. Profunda est in ea parte que in terra figitur, ibi quippe et occulta est, nec uideri potest, sed cuncta eius apparentia et eminentia inde consurgunt, sic et bona nostra de profunditate gratie Dei, que comprehendi ac diiudicari non possunt, uniuersa procedunt.

Cum uidisset ergo iehsu matrem et discipulum stantem, etc. Hec nimirum est illa hora de qua iehsu aquam conuersurus in uinum, dixerat matri: Quid mihi et tibi est, mulier? nondum uenit hora mea. Sic ergo matrem magistri et Domini sui discipulus et famulus accepit in sua, ut quando distribuebatur unicuique prout unicuique opus erat. Intelligendum  est sic distributum fuisse huic discipulo quod opus erat, ut illic etiam beate Marie tanquam matris eius portio poneretur, et ad eius curam, quidquid ei esset necessarium pertineret.

Quid sibi uult hoc, quod acetum, etc.? Iudei quippe ipsi erant acetum, degenerantes a uino patriarcharum et prophetarum, et tanquam de pleno uase de iniquitate mundi huius impletum cor habentes, quasi spongia cauernosis quodammodo, atque tortuosis latibulis fraudulentum. Hyssopus autem cui circumposuerunt spongiam aceto plenam, quoniam herba est humilis, sed pectus purgat, ipsius Christi humilitatem significat, quam circumdederunt et se circumuenisse putauerunt. Unde scriptum est: Asperges  me hyssopo, et mundabor, Christi namque humilitate mundamur. Per arundinem uero Scripture significabantur que implebantur hoc facto. Cum ergo accepisset iehsu acetum, dixit: Consummatum est. Quid nisi quod prophetia tanto tempore antea predixerat? nam antea ille dixerat: Sitio. Tanquam diceret: Hoc minus fecistis, date quod estis, et impletum est: In siti mea potauerunt me aceto . Quid significat, quod unus militum lancea latus Domini aperuit? Ut illic quodammodo uite ostium panderetur, unde sacramenta Ecclesie manauerunt. Nam et in monumento nouo positus est iehsu, in quo nondum quisquis positus erat. Sicut in Marie uirginis utero, nemo ante illum, nemo post illum  conceptus est, ita et in hoc monumento nemo ante illum, nemo post illum sepultus est.



SABBATO SANCTO.



EPISTOLA BEATI PAULI APOSTOLI AD COLOSSENSES, CAP. III.

»Si consurrexistis cum Christo, que sursum sunt querite, ubi Christus est in dextera Dei sedens. Que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum Christo in gloria.«

Colossenses et hi, sicut Laodicenses, sunt Asiani, et ipsi preuenti erant a pseudoapostolis, nec ad illos  accessit ipse Apostolus, sed et hos per epistolam recorrigit. Audierant enim uerbum ab Archippo, qui ministerium in eos accepit. Ergo Apostolus iam ligatus, scribit eis ab Epheso per Tichicum diaconum, et Onesimum acolytum, scripta ex urbe Roma.

Si consurrexistis cum Christo. Superius enim dixerat, si mortui estis cum Christo ab elementis mundi. Mundi enim elementa intelligi uoluit, auaritiam et luxuriam et cetera similia, et consequenter post uitiorum mortificationem ait: Si consurrexistis cum Christo, que sursum sunt querite, hoc est, non solum terrenis moriemini uitiis, sed etiam celo uiuite, nichil terrenum ambiatis, nichil mortale queratis, celestem sectamini patriam, etc.


Ubi Christus est ad dexteram Dei sedens. uictori filio et per sanctam incarnationem totius mundi triumphatori post resurrectionis gloriam, honorabilis consessus datus est, in dextera Dei Patris. Consessus enim iste nichil demonstrat aliud, nisi honoris equalitatem. Nam uerbum hoc illud significat, ut caput nostrum in patris cognosceretur dextera collocatum, in qua parte ponendi sunt, qui per fidem a diuinitatis munere non segregantur, propter illud: Pater, uolo ut ubi sum ego, ibi sint et hi mecum. Nam si naturam deitatis excogites, quem locum potes habere patris sinistre uel dextre? quoniam ubique plenissima maiestate complectitur.

Mortui enim estis, et uita uestra abscondita est, etc.  Queri potest quomodo uiuentibus et adhuc in uita positis dicitur, mortui estis cum Christo. Sed quia in alio loco dicit: Quicunque baptizati estis in Christo Iesu, in morte ipsius baptizati estis. Et quia uetus homo noster simul crucifixus est cum eo, constat ut, sicut propter nos Christus crucifixus, mortuus et sepultus est, et resurrexit, nos quoque ad passionis sue similitudinem, uoluptates et cupiditates nostras crucifigamus, et in baptismate mysterium mortis sepulture et gloriam resurrectionis eius imitemur, ut si passionum eius socii fuerimus, simul et glorie resurrectionis erimus. Si enim mortui sumus cum Christo, credimus quia simul et iam uiuemus cum eo. Elaborandum est  itaque, ut nichil de sordibus ueteris hominis agnoscatur in nobis. Christus autem non ex parte, sed integer est crucifixus, ut nos ex toto moriamur peccato et uiuamus Deo. Ille autem uiuit Deo, qui Christi uestigia, humilitate sanctificatione et pietate sectatur.

Cum enim Christus apparuerit, uita uestra, tunc et uos apparebitis, etc. uita nostra dicitur Christus, sicut ipse dixit: Ego sum uia, ueritas et uita . Et quia filii Dei cum simus, nondum apparuit quid erimus. Scimus cum apparuerit, similes ei erimus, non enim hic debemus nostram gloriam querere, ne de nobis dicatur: Receperunt mercedem suam .



EuANGELIUM MATTHAEI, CAP. XXuIII.


»uespere autem sabbati que lucescit in prima sabbati, uenit Maria Magdalene et alia Maria uidere sepulcrum. Et ecce terre motus factus est magnus. Angelus enim Domini descendit de celo et accedens reuoluit lapidem, et sedebat super eum. Erat autem aspectus eius sicut fulgur, et uestimenta eius sicut nix. Pre timore autem eius exterriti sunt custodes, et facti sunt uelut mortui. Respondens autem angelus dixit mulieribus: Nolite timere uos; Scio enim quod Iesum, qui crucifixus est, queritis. Non est hic. Surrexit enim sicut dixit. uenite et uidete locum, ubi positus erat Dominus. Et cito euntes dicite discipulis eius, quia surrexit, et ecce precedet uos in Galileam. Ibi eum uidebitis, sicut predixit  uobis.«

uespere autem sabbati, que lucescit in prima sabbati, uenit Maria Magdalene, et altera Maria uidere sepulcrum.  uespere autem sabbati, quod diuersa mulierum tempora in Euangeliis describuntur, non mendacii est signum, sed sedule uisitationis officium. Que lucescit in prima sabbati, a parte prima noctis, quod est uesper, ipsam noctem uoluit significare, cuius noctis fine uenerunt mulieres. Cur autem noctem appellat uesperam! quia uespere licebat afferre aromata, transacto utique sabbato. Hoc ergo dicit: uespere sabbati, ac si diceret: Nocte que sequitur sabbatum uenerunt, quo tempore uoluerant, uenire liberum habentes; siue uespere sabbati, non uesperascente  die, sed uesperascente nocte, id est, in fine noctis uenerunt. Ab exordio mundi dies precedebat noctem usque ad Christi passionem. A Christi uero resurrectione, nox precedit diem. Siue ita legendum, uespere sabbati, id est, aurora que noctis initio lucet, ipsa per totam noctem manente mane elucescit, et ideo forsitan, he mulieres a noctis initio usque mane ibi manserunt. Sed Marcus dicit: Et ualde mane , et reliqua. Apparet autem qua hora resurrexit Dominus, id est mane, cum quadragesima horis, iuxta Augustinum, in sepulcro fuisse describitur, id est, quatuor horas, qua die crucifixus est, remanentes duodecim hore noctis sabbati, duodecim diei sabbati, duodecim  noctis diei dominice, tricesima autem et tres in sepulcro. Pro hac causa quadragesima diebus post resurrectionem apostolis suis sepe se manifestauit. In nomine autem, quod est uespere, multi diuersa putant. In Euangelio enim Greco ita habetur, , id est, uespere sabbati, que lucescit in prima sabbatorum, in quo apparet, , quod femininum nomen est, femininum pronomen est, unde quidam uolunt, quod uespere communis, hoc est, masculini et feminini sit generis nomen, cuius ablatiuus uespere, quidam uolunt uespera, non uespere dici, femininum facientes. Quidam subtilius ita legunt. uenit Maria prima sabbati, que lucescit uespere sabbati. Alii ita intelligunt, ut sabbatum requies  intepretetur. uespere autem quietis, que lucescit in prima, et reliqua. In prima: Prima dies dicitur dominica, que meruit uidere Dominum resurgere, et mundum nasci, atque reparari per Christum.

 Non potest dici, uesper lucescens in prima sabbati, nisi nomine uesperi nox ipsa intelligatur quam lux terminat, et usitatus loquendi modus est diuine Scripture a parte totum. A uespere ergo noctem significauit, cuius extremum est diluculum. Diluculo enim uenerunt ille mulieres ad monumentum, ac per hoc ea nocte uenerunt, que significata est nomine uesperi. Tota enim significata est eo nomine, ut dixi, et ideo quacumque eius noctis parte uenissent, ea utique nocte uenissent. Cum ergo uenerunt  parte eius noctis extrema, ea procul dubio nocte uenerunt. uespere autem que lucescit in prima sabbati, non potest nisi tota ipsa nox intelligi. Ideo igitur uespere uenerunt, que ipsa nocte uenerunt. Ipsa autem nocte uenerunt, que noctis ipsius quamuis extrema parte uenerunt.

 Non est relatio Ioannis contraria, que refert diluculo ad monumentum uenisse Mariam Magdalene, Mattheo dicente; uespere sabbati Mariam Magdalene cum altera Maria uenisse ad sepulcrum Domini, dum uespere a Mattheo positum sit pro sero et tarditate, tanquam si diceret, tarda hora noctis. Tarde enim dicimus aliquid fieri, quoties multe hore pretereunt temporis constituti. Et quoniam magna pars iam fuerat noctis exacta  Domino resurgente. uespere, hoc est, sero seu tarde dicitur a Mattheo, quod et Ioannes significat diluculo. Adhuc tamen tenebre erant, ut iuxta matutinum tempus illa hora possit intelligi.

Pre timore autem eius exterriti sunt custodes, et facti sunt uelut mortui. Respondensque angelus dixit mulieribus, nolite timere uos, scio enim quod Iesum qui crucifixus est queritis.  Custodes timore perterriti, instar mortuorum stupefacti iacent, sed tamen angelus, non illos, sed mulieres consolatur: Nolite timere uos; illi, inquit, timeant, in his perseueret pauor, in quibus permanet incredulitas. Ceterum uos, quia Iesum queritis crucifixum, audite quod resurrexerit et promissa perfecerit:  uenite et uidete ubi positus erat Dominus, ut si meis uerbis non creditis, uacuo credatis sepulcro. Et gradu cumcito pergite, nuntiate discipulis eius, quia surrexit, et precedet uos in Galileam, hoc est in uolutabrum gentilium, ubi ante error, erat et lubricum, et firmo ac stabili pede uestigium non ponebant.

Et exierunt cito de monumento, cum timore et gaudio magno, currentes nuntiare discipulis eius. Duplex mentes mulierum tenebat affectus, timoris et gaudii. Alter de miraculi magnitudine, alter ex desiderio resurgentis, et tamen uterque femineum concitabat gradum, pergebant ad apostolos, ut per illos fidei seminarium spargeretur.



DOMINICA SANCTA IN PASCHA.



EPISTOLA BEATI PAULI APOSTOLI AD CORINTHIOS, CAP. u.

»Expurgate uetus fermentum ut sitis noua conspersio, sicut estis azymi. Etenim Pascha nostrum immolatus est Christus, itaque epulemur, non in fermento ueteri, neque in fermento malitie et nequitie, sed in azymis sinceritatis et ueritatis.«

Expurgate uetus fermentum, ut sitis noua conspersio. Id est, nichil in uobis remaneat, de ueteris corruptione nature, sed sinceri estote, candore gratie, nitore iustitie.

Sicut estis azymi. Hoc est, azymi facti per baptismum, quod nobis Christus sua passione largitus  est, non iam in agni specie, sed in ueritate corporis immolatus. Nihil itaque in uobis conuersationis pristine relinquatis, quod sinceritatem possit nature corrumpere.

Etenim Pascha nostrum immolatus est Christus. Ac si diceret, non a nobis in figura agnus, sicut Iudeis, sed in ueritate nobis quotidie occiditur Christus, et Pascha quotidie celebramus, si fermentum malitie et nequitie non habemus. Et Iudei quidem septem diebus azyma comedebant, et quia in septem diebus mundus est factus, qui semper in suo ordine reuoluitur. Nos simpliciter Pascha celebramus si in his diebus pure et sinceriter uersamur. Quod est enim aliud fermentum, nisi corruptio nature, quod et ipsum prius a naturali  dulcedine recedens, adulterino acrore corruptum est.

Itaque epulemur. Id est. nos qui a fermento malitie et nequitie abstinemus iugiter salutaris actu salutis solemnia celebremus, et interiori homine simplicitatis et ueritatis azymis repleamur.



EuANGELIUM MARCI, CAP. ULTIMO.

»Maria Magdalene et Maria Iacobi et Salome emerunt aromata, ut uenientes ungerent Iesum. Et ualde mane una Sabbatorum ueniunt ad monumentum, orto iam sole. Et dicebant ad inuicem, Quis reuoluet nobis lapidem ab ostio monumenti? Et respicientes uiderunt reuolutum lapidem. Erat quippe magnus ualde. Et intreuntes in monumentum,  uiderunt iuuenem sedentem a dextris, coopertum stola candida, et obstupuerunt. Qui dicit illis: Nolite expauescere, Iesum queritis Nazarenum, crucifixum; surrexit, non est hic, ecce locus ubi posuerunt eum; sed ite, dicite discipulis eius et Petro, quia precedit uos in Galileam, ibi eum uidebitis sicut dixit uobis.«

Maria Magdalene et Maria Iacobi et Salome emerunt aromata, ut uenientes ungerent Iesum. In Euangelio Luce scriptum est, quod reuertentes a monumento, parauerunt aromata et unguenta, et sabbato quidem siluerunt propter mandatum . Mandatum ergo legis erat, ut sabbati silentium, a uespera usque ad uesperam seruaretur. Ideoque religiose mulieres sepulto Domino, quamdiu licebat  operari, id est, usque ad solis occasum, in unguentis preparandis erant occupate, ut Lucas scribit. Et quod tunc pre angustia temporis opus explere nequibant, festinauerunt mox, ut transacto sabbati, id est, occidente sole, ubi operandi licentia remeauerat emere aromata, sicut Marcus refert, uenientes mane ungerent corpus eius. Neque enim uespere sabbati preoccupante iam noctis articulo, monumentum adire uoluerunt.

Et ualde mane una sabbatorum ueniunt ad monumentum orto iam sole. Prima sabbatorum, prima dies est, a die sabbatorum, id est, requietionum, quam nunc diem dominicam, propter resurrectionem Domini saluatoris, mos ecclesiasticus appellat.  Id ipsum autem est, cum una sabbati siue una sabbatorum legimus, id est, una dies a sabbatorum die, hoc est, requietionum que in sabbatis custodiebantur. Sancte autem mulieres, que Dominum fuerant secute, cum aromatibus ad monumentum uenerunt, et ei quem uiuentem dilexerant, etiam mortuo studio humanitatis obsequuntur. Et nos ergo in eum, qui est mortuus credentes, si odore uirtutum referti, cum opinione bonorum operum Dominum querimus, ad monumentum profecto illius cum aromatibus uenimus. Quod autem ualde mane mulieres uenerunt ad monumentum, orto iam sole, id est, cum iam celum ab orientis parte albesceret, quod non fit utique nisi solis orientis uicinitate, iuxta historiam quidem magnus querendi  et inueniendi Dominum feruor caritatis ostenditur. Iuxta intellectum uero mysticum nobis datur exemplum, illuminata facie decussisque uitiorum tenebris, odorem bonorum operum Domino, et orationum suauitatem offerre.

Et dicebant ad inuicem: Quis reuoluet nobis lapidem ab ostio monumenti? Et respicientes, uiderunt reuolutum lapidem, erat quippe magnus ualde. Quomodo lapis per angelum reuolutus sit, Mattheus sufficienter exponit. Sed reuolutio lapidis mystice reserationem sacramentorum Christi, que uelamine littere legis tenebantur, insinuat. Lex enim in lapide scripta est: cuius ablato tegmine, gloria resurrectionis ostensa, et abolitio mortis antique,  ac uita speranda perpetua cepit toto orbe predicari

Et intreuntes in monumentum, uiderunt iuuenem sedentem in dextris, coopertum stola candida, et obstupuerunt. Intreuntes ab oriente in domum illam rotundam, que in petra est excisa, uiderunt angelum sedentem ad meridianam partem loci illius, ubi positum fuerat corpus Iesu. Hoc enim erat in dextris: Quia nimirum corpus, quod supinum iacens, caput habebat ad occasum, dextram necesse est haberet ad austrum, scribit enim Mattheus, quod angelum, qui reuoluit lapidem ab ostio monumenti, primo uiderunt super ipsum lapidem sedentem, qui eas intrare in locum ubi Dominus erat positus iusserit, et uidere quod iam resurrexisset  a mortuis. Scribit Lucas, quod intrantes in monumentum duos angelos in albis inibi stantes inuenerunt. Ille ergo mulieres angelos uident, que cum aromatibus uenerunt, quia uidelicet ille mentes super nos ciues aspiciunt, que cum uirtutibus ad Dominum per sancta desideria proficiscuntur. Notandum uero nobis est quidnam sit, quod in dextris sedere angelus cernitur. Quid namque per sinistram, nisi uita presens? quid uero per dextram, nisi perpetua uita signatur? Unde scriptum est: Leua eius sub capite meo, et dextra illius amplexabitur me. Sinistram namque Dei Ecclesia, prosperitatem uidelicet uite presentis, quasi sub capite posuit, quam intensione summi amoris premit. Dextera uero Dei eam amplectitur, quia  sub eterna eius beatitudine tota deuotione continetur. Quia igitur redemptor noster iam presentis uite corruptionem transierat, recte angelus qui nuntiare perennem eius gloriam uenerat, in dextra sedebat. Qui stola candida coopertus apparuit, quia festiuitatis nostre gaudia nuntiauit. Candor etenim uestis, splendorem nostre denuntiat solemnitatis: Nostre dicamus an sue? sed ut fateamur uerius, et sue dicamus et nostre, illa quippe redemptoris nostri resurrectio, et nostra festiuitas fuit, quia nos ad immortalitatem reduxit, et angelorum festiuitas exstitit, quia nos reuocando ad celestia eorum numerum impleuit. In sua ergo ac nostra festiuitate angelis in albis uestibus apparuit, quia dum nos per resurrectionem dominicam  ad superna reducimur, celestis patrie damna reparantur. Sed iam quid uenientes feminas affatur, audiamus.

Nolite expauescere, Iesum queritis Nazarenum, Crucifixum, surrexit, non est hic, ecce locus ubi posuerunt eum. Nolite, inquit, expauescere, ac si aperte dicat: Paueant illi, qui non amant aduentum supernorum ciuium, pertimescant qui carnalibus desideriis pressi, ad eorum se societatem pertingere posse desperant. uos autem cur pertimescitis, que uestros conciues uidetis? Unde et Mattheus angelum apparuisse describens ait: Erat autem aspectus eius sicut fulgur, et uestimentum eius sicut nix. In fulgore etenim terror timoris est, in  niue autem blandimentum candoris. Quia uero omnipotens Deus, et terribilis est peccatoribus, et blandus iustis, recte testis resurrectionis eius angelus et in fulgore uultus, et in candore habitus demonstratur, ut de ipsa sua specie et terreret reprobos, et mulceret pios: Iesum queritis Nazarenum. iehsu Latino eloquio salutaris, id est, saluator interpretatur. At uero multi hoc nomine dici poterant tunc, non tamen substantialiter, sed nuncupatiue, ideo et locus subiungitur, ut de quo Iesu dictum sit manifestetur Nazarenum. Et causam potius subdit: Crucifixum. Atque addidit: Resurrexit, non est hic. Non est hic, dicitur per presentiam carnis, qui tamen nusquam deerat per presentiam maiestatis.


Sed ite, dicite discipulis eius et Petro, quia precedet uos in Galileam. Querendum nobis est, cur nominatis discipulis Petrus designatur ex nomine, sed si hunc angelus nominatim non exprimeret, qui magistrum negauerat uenire inter discipulos non auderet. uocatur ergo ex nomine, ne desperarit ex negatione, qua in re considerandum nobis est, cur omnipotens Deus eum quem cuncte Ecclesie preferre disposuerat, ancille uocem pertimescere, et seipsum negare permisit. Quod nimirum magne actum pietatis dispensatione cognoscimus, ut is qui futurus erat pastor Ecclesie, in sua culpa disceret, qualiter aliis misereri debuisset. Prius itaque ostendit eum sibi, et tunc preposuit ceteris, ut ex sua infirmitate cognosceret, quam misericorditer aliena  infirma toleraret. Bene autem de Redemptore nostro dicitur:

Precedet uos in Galileam, ibi eum uidebitis, sicut dixit uobis. Galilea namque transmigratio facta interpretatur. Iam quippe Redemptor noster a passione ad resurrectionem, a morte ad uitam, a pena ad gloriam, a corruptione ad incorruptionem transmigrauerat, et prius post resurrectionem in Galilea a discipulis uidetur, quia resurrectionis eius gloriam post leti uidebimus, si modo a uitiis ad uirtutum celsitudinem transmigramus. Qui ergo in sepulcro nuntiatur, in transmigratione carnis ostenditur, quia is qui in mortificatione carnis agnoscitur, in transmigratione mentis uidetur.



FERIA SECUNDA PASCHAE.



LECTIO ACTUUM APOSTOLORUM, CAP. X.

»Stans Petrus in medio plebis dixit: uiri fratres, uerbum misit Deus filiis Isrel, annuntians pacem per Iesum Christum, hic est Dominus omnium, uos scitis quod factum est uerbum per uniuersam Iudeam, incipiens enim a Galilea post baptismum, quod predicauit Ioannes Iesum a Nazareth, quomodo unxerit eum Deus Spiritu sancto et uirtute. Qui pertransiuit benefaciendo et sanando omnes oppressos a diabolo, quoniam Deus erat cum illo. Et nos testes sumus omnium que fecit in regione Iudeorum et Hierusalem, quem occiderunt suspendentes in ligno. Hunc Deus suscitauit  tertia die et dedit eum manifestum fieri non omni populo, sed testibus preordinatis a Deo, nobis qui manducauimus et bibimus cum illo postquam resurrexit a mortuis, et precepit nobis predicare populo et testificari, quia ipse est qui constitutus est a Deo iudex uiuorum et mortuorum, Huic omnes prophete testimonium perhibent, remissionem peccatorum accipere per nomen eius, omnes qui credunt in eum.«

uerbum misit Dominus filiis Isrel, annuntians pacem per Iesum Christum. uerbum hic missum Euangelium dicit, siue ipsum Dominum Iesum Christum, quia Apostolis ait: Pacem meam do uobis, pacem meam commendo uobis. Qui est omnium Dominus, in hoc apparet, inquit, Deum acceptorem non esse  personarum, quia Filium suum unigenitum qui et Dominus omnium atque conditor est, cum genere humano pacem facere misit.

uos scitis quod factum est uerbum per uniuersam Iudeam. Quoniam uerbum Dei caro facta uerbum est, id est, quoniam humana natura sine ullis precedentibus bonorum operum meritis, Dei uerbo est in utero uirginis copulata, ita ut cum illo fieret una persona, ob hoc eum confitemur natum de Spiritu sancto et Maria uirgine.

Incipiens a Galilea post baptismum. Cum Ecclesie regula sit fideles in nomine sancte Trinitatis baptizari, queritur quomodo Lucas per totum huius libelli textum, non aliter quam in nomine Iesu Christi baptismum dari testetur, quod ita beatus Ambrosius soluit.   Quod per unitatem nominis impletum mysterium sit, quia siue Christum dicas, et Deum Patrem, a quo unctus est Filius, et ipsum qui unctus est Filium, et Spiritum quo unctus designasti. Scriptum est enim: Iesum a Nazareth quomodo unxit eum Deus Spiritu sancto. Siue Patrem dicas et Filium eius, et Spiritum horum pariter indicasti, si tamen id et corde comprehendas, siue Spiritum dicas, et Deum Patrem, a quo procedit Spiritus, et Filium, quia Filii quoque est Spiritus. nuncupasti. Unde ut orationi copuletur auctoritas, in spiritu quoque recte baptizari nos posse Scriptura indicat, dicente Domino: uos autem baptizabimini in Spiritu sancto, et Apostolus ait: Omnes enim  in ipso corpore, in uno spiritu baptizati sumus. Aliter precipue congruit nos in nomine Domini Iesu Christi baptizari, quia sicut Apostolus ait: Quicunque baptizati sumus in Christo Iesu, in morte ipsius baptizati sumus.

Quod predicauit Ioannes Iesum a Nazareth, quomodo unxit eum, etc. Predicauit ergo Ioannes Iesum sicut unxit eum Deus Spiritu sancto, tunc utique cum dicebat: Ipse uos baptizauit in Spiritu sancto . Et iterum: Quia uidi Spiritum descendentem quasi columbam super eum . Unctus est ergo iehsu, non oleo uisibili, sed dono gratie, quod uisibili significatur unguento, quo baptizatos ungit Ecclesia. Nec tamen tunc unctus est Spiritu sancto, quoniam super eum baptizatum uelut columba descendit.  Tunc enim corpus suum, id est, Ecclesiam suam prefigurare dignatus est, in qua precipue baptizati accipiunt Spiritum sanctum, sed ista mystica et inuisibili unctione.

Qui pertransiit benefaciendo et sanando omnes oppressos a diabolo, etc. Id est, Pater cum Filio, melius est enim sic intelligere quam diuinitatem Filii cum homine quam adsumpsit cohabitantem significari, neque Christi personam geminare, et in Nestorii dogma cadere uideamur.

Quem occiderunt suspendentes in ligno. Christus passus est, moriamur peccato, Christus resurrexit, uiuamus Deo, Christus transiit de hoc mundo ad Patrem, non hic hereat cor nostrum, sed ad superna sequatur caput nostrum, pependit in ligno,  concupiscentiam carnis crucifigamus.

Hunc Deus suscitauit tertia die. Quis suscitauit eum nisi inuisibilis Deus? Dormiuit enim et somnum cepit et exsurrexit, quoniam Dominus suscepit eum, cui dixerat: Suscita me et reddam eis . Traditus est propter delicta nostra, et resurrexit propter iustificationem nostram . Erit enim et nobis huius seculi nocte translata resurrectio carnis ad regnum, cuius in capite nostro precessit exemplum. Surrexit et uolauit in altum, et pro nobis unicus interpellat in celo. Prestat cum Patre, quod postularat a Patre, quia mediator est et creator. Mediator ut poscat, creator ut tribuat. Fidelissimo igitur et fidissimo affectu ei orationem quam docuit allegemus, ut quod faciendum iussit, ipso adiuuante,  facere ualeamus, quod accipiendum promisit, ipso dante, sumamus.

Et dedit eum manifestum fieri non omni populo, etc. Inuenimus itaque apud quatuor Euangelistas decies commemoratum Dominum uisum esse ab hominibus post resurrectionem. Semel ad monumentum mulieribus. Iterum eisdem regredientibus a monumento in itinere. Tertio Petro. Quarto duobus euntibus in castellum. Quinto pluribus in Hierusalem, ubi non erat Thomas. Sexto ubi eum uidit Thomas. Septimo ad mare Tiberiadis. Octauo in monte Galilee secundum Mattheum. Nonoque, dicit Marcus, nouissime recumbentibus, quia iam non erant in terra cum illo conuiuaturi. Decimo in ipso die, non iam in terra, sed eleuatum in nube. Crebra enim  erat cum illis eius conuersatio, per dies quadraginta, priusquam ascendisset in celum. Non tamen eis per omnes continuos apparuerat. Per illos enim quadraginta dies quoties uoluit, quibus uoluit, quemadmodum uoluit, apparuit.

Nobis qui manducauimus et bibimus cum illo, etc. Hic beatus Petrus quod in Euangelio recitetur, exponit, post resurrectionem scilicet se bibisse cum Domino, nisi forte illic credamus indicatum, ubi ait: Donec illud bibam uobiscum nouum in regno Patris mei .

Et precepit nobis predicari populo, et testificari quia ipse est, etc. Ipse enim in Euangelio ait: Pater non iudicat quemquam, sed omne iudicium dedit Filio  . Item ipse et potestatem dedit ei iudicium facere, quia Filius hominis est. Quis dedit? Pater, cui dedit? Filio, cui enim dedit uitam habere in semetipso, iste Christus, et Filius Dei et Filius hominis est, proinde quia Filius hominis est, accepit potestatem et iudicium facere, quod iudicium in fine seculi erit. Ipse enim ascendit in celos, et sedit ad dexteram Patris, inde uenturus iudicare uiuos et mortuos.

Huic omnes prophete testimonium perhibent. Quecunque propter faciendam fidem temporaliter gesta sunt aut testimonia missionis huius fuerunt, aut ipsam missionem Filii Dei pronuntiauerunt.

Remissionem peccatorum accipere. Ipsum enim Dauid exhortans, ait: Amplius laua me ab iniquitate  mea, et a peccato meo munda me. Et Auerte faciem tuam a peccatis meis, et omnes iniquitates meas dele . Et ipse in Euangelio potentialiter, cui uolebat: Dimittuntur tibi peccata tua, dicebat.

Per nomen eius omnes qui credunt in eum. Nomen eius ab angelo priusquam nasceretur uocatum est iehsu, cuius etymologiam, idem angelus exsecutus adiunxit, dicens: Ipse enim saluum faciet populum suum a peccatis eorum. In cuius nomine prophetis attestantibus remissionem peccatorum, non Iudei tantum, sed omnes qui credunt, accipiunt.



EuANGELIUM LUCAE, CAP. ULTIMO.

»Exeuntes duo ex discipulis Iesu ibant ipsa die in castellum quod erat in spatio stadiorum sexaginta ab Hierusalem nomine Emaus. Et ipsi loquebantur  ad inuicem de his omnibus que acciderant. Et factum est, dum fabularentur, et secum quererent, et ipse iehsu appropinquans ibat cum illis. Oculi autem illorum tenebantur, ne eum agnoscerent. Et ait ad illos: Qui sunt hi sermones quos confertis ad inuicem ambulantes, et estis tristes? Et respondens unus, cui nomen Cleophas, dixit ei: Tu solus peregrinus es in Hierusalem, et non cognouisti que facta sunt in illa his diebus? Quibus ille dixit: Que? Et dixerunt: De Iesu Nazareno, qui fuit uir propheta, potens in opere et sermone coram Deo et omni populo. Et quomodo tradiderunt eum summi sacerdotes et principes nostri in damnationem mortis, et crucifixerunt eum. Nos autem sperabamus, quia ipse esset redempturus  Isrel. Et nunc super hec omnia, tertia dies est hodie, quod hec facta sunt. Sed et mulieres quedam ex nostris terruerunt nos, que ante lucem fuerunt ad monumentum, et non inuento corpore eius, uenerunt dicentes: se etiam uisionem angelorum uidisse, qui dicunt eum uiuere. Et abierunt quidam ex nostris ad monumentum, et ita inuenerunt sicut mulieres dixerunt, ipsum uero non inuenerunt. Et ipse dixit ad eos. O stulti et tardi corde ad credendum, in omnibus que locuti sunt prophete. Nonne hec oportuit pati Christum et ita intrare in gloriam suam? Et incipiens a Mose et omnibus prophetis, interpretabatur illis in omnibus Scripturas que de ipso erant. Et appropinquauerunt  castello, quo ibant, et ipse se finxit longius ire. Et cegerunt illum dicentes: Mane nobiscum, quoniam aduesperascit, et inclinata est iam dies. Et intrauit cum illis. Et factum est dum recumberet cum illis, accepit panem et benedixit ac fregit et porrigebat illis. Et aperti sunt oculi eorum et cognouerunt eum. Et ipse euanuit ex oculis eorum. Et dixerunt ad inuicem: Nonne cor nostrum ardens erat in nobis dum loqueretur in uia, et aperiret nobis Scripturas? Et surgentes eadem hora regressi sunt in Hierusalem, et inuenerunt congregatos undecim et eos qui cum ipsis erant, dicentes: Quia surrexit Dominus uere, et apparuit Simoni. Et ipsi narrabant que gesta erant in uia, et quomodo cognouerunt  eum in fractione panis.«

Exeuntes duo ex discipulis Iesu, ibant in castellum ipsa die, quod erat in spatio stadiorum sexaginta ab Hierusalem, nomine Emaus, et ipsi loquebantur ad inuicem de his omnibus que acciderant.  Stadium quod Greci, auctore ut dicunt Hercule, uiarum spatia mensurant, octaua est pars milliarii, et ideo sexaginta stadia, septem millia passuum et quingentos significant, quod bene spatium itineris congruit eis qui, de morte ac sepultura saluatoris certi, dubii de resurrectione gradiebantur. Nam resurrectionem, que post septimum sabbati facta est, octauo numero contineri quis ambiget? Discipuli ergo, qui de Domino loquentes, incedebant, et sextum  cepti itineris milliarium compleuerunt, quia illum sine querela uiuentem usque ad mortem, quam sexta sabbati subiit, peruenisse dolebant, compleuerunt et septimum, quia hunc in sepulcro quieuisse non dubitabant. uerum de octauo dimidium tantum peregerunt, quia gloriam celebrate iam resurrectionis nondum perfecte credebant. Emaus autem ipsa est Nicopolis, ciuitas insignis Palestine, que post expugnationem Iudee, sub Marco Aurelio Antonino principe restaurata, cum statu mutauit et nomen.

Et factum est, dum fabularentur, et secum quererent, et ipse iehsu appropinquans ibat cum illis. Loquentes de se Dominus appropinquans comitatur, ut et fidem sue resurrectionis eorum mentibus incendat,  et occulte presentia maiestatis semper se quod promisit impleturum designet. Ubi enim sunt duo uel tres congregati in nomine meo, ibi sum in medio eorum .

Oculi autem illorum tenebantur, ne eum agnoscerent, et ait ad illos: Qui sunt hi sermones quos confertis ad inuicem, ambulantes et estis tristes? Apparuit quidem discipulis Dominus, sed eis speciem quam recognoscerent non ostendit. Hoc ergo egit foris Dominus in oculis corporis, quod apud ipsos agebatur intus in oculis cordis. Ipsi namque apud semetipsos intus et amabant et dubitabant. Eis autem Dominus foris et presens aderat, et quis esset non ostendebat. De se ergo loquentibus presentiam  exhibuit, sed de se dubitantibus, cognitionis sue speciem abscondit.

Respondens autem unus cuius nomen Cleophas, dixit ei: Tu solus peregrinus es in Hierusalem, et non cognouisti que facta sunt in illa his diebus? Peregrinum putabant eum, cuius uultum non agnoscebant. Sed et reuera peregrinus erat eis, a quorum nature fragilitate, percepta iam resurrectionis gloria, longe distabat. Peregrinus erat eis, a quorum adhuc fide utpote resurrectionis eius nescia manebat extraneus.

Quibus ille dixit: Que? Et dixerunt: de Iesu Nazareno, qui fuit uir propheta, potens in opere et sermone coram Deo et omni populo. Prophetam et magnum fatentur, Filium Dei tacent, ut scilicet, nondum  perfecte credentes, uel solliciti, ne inciderent in manus Iudeorum persequentium, quia nesciebant quis esset cum quo loquebantur, quod uerum credidere celantes.

Et quomodo tradiderunt eum summi sacerdotes et principes nostri in damnationem mortis, et crucifixerunt eum. Nos autem sperabamus quia ipse esset redempturus Isrel. Merito tristes incedebant, quia et seipsos quodammodo arguebant, quod in illo redemptionem sperauerint, quem iam mortuum uiderant, nec resurrecturum credebant, et maxime dolebant eum sine culpa occisum, quia nouerant innocentem.

Et nunc super hec omnia, tertia dies est hodie, quod hec facta sunt. Sed et mulieres quedam ex nostris  terruerunt nos, que ante lucem fuerunt ad monumentum, et non inuento corpore eius uenerunt, dicentes se etiam uisionem angelorum uidisse, qui dicunt eum uiuere. Terruisse dicuntur merito eos, quorum mentibus plus de non inuento corpore dominico mestitiam, quia dolebant addere, quam de nuntiata per angelos eius resurrectione gaudium, quo recrearentur, uidere potuerunt.

Et abierunt quidam ex nostris ad monumentum, et ita inuenerunt, sicut mulieres dixerunt. Ipsum uero non inuenerunt. Cum ipse Lucas supra Petrum dixerit cucurrisse ad monumentum, et nunc Cleopan dixisse, ipse retulerit quod quidam eorum ierant ad monumentum, sed Petrum solum primo commemorauit, quia illi primitus Maria nuntiauerit.


Et ipse dixit ad eos: O stulti et tardi corde ad credendum, in omnibus que locuti sunt prophete! Nonne hec oportuit pati Christum et ita intrare in gloriam suam? Et incipiens a Moyse et omnibus prophetis, interpretabatur illis in omnibus scripturis, que de ipso erant. Hoc nobis loco nullam scripturam interpretandi, sed gemina nos ipsos humiliandi necessitas incumbit, qui neque in scripturis, quantum oportet, edocti, neque ad implenda, que discere forte potuimus, quantum decet, sumus intenti. Nam si Moyses et omnes prophete Christum locuti sunt, et hunc per angustiam passionis in gloriam suam intraturum, qua ratione se gloriantur esse Christianos, qui iuxta uirium  suarum modulum, neque scripturas, qualiter ad Christum pertineant, inuestigare, neque ad gloriam, quam cum Christo habere cupiunt, per passiones tribulationum desiderant attingere?

Et appropinquauerunt castello, quo ibant, et ipse se finxit longius ire, et cegerunt illum, dicentes: Mane nobiscum, etc. Nihil simplex ueritas per duplicitatem fecit. Sed quod dicitur: Finxit se longius ire, talem se exhibuit discipulis in corpore qualis apud illos in mente erat. Probandi autem erant sibi, qui eum etsi necdum ut Deum diligerent, saltim ut peregrinum amare potuissent. Sed quia esse extranei a caritate non poterant, hi cum quibus ueritas gradiebatur, eum ad hospitium, quasi peregrinum uocant. Cur autem dicimus, uocant, cum illic scriptum  sit, et cegerunt illum? ex quo nimirum exemplo colligitur, quia peregrini non solum ad hospitium inuitandi sunt, sed etiam trahendi.

Et factum est dum recumberet cum illis, accepit panem et benedixit, etc. Quem in scripture sacre expositione non cognouerunt, in panis fractione cognoscunt. Audiendo precepta Dei illuminati non sunt, faciendo illuminati sunt. Quia scriptum est: Non auditores legis iusti sunt apud Deum, sed factores legis iustificabuntur . Quisquis ergo uult audita intelligere, festinet ea que iam intelligere potuit, opere implere.

Et ipse euanuit ex oculis eorum et dixerunt: Nonne cor nostrum ardens erat in nobis. Ignem, inquit, ueni mittere in terram, et quid uolo, nisi ut ardeat  ? Ignem quippe Dominus in terram misit, cum afflatu spiritus sancti cor carnalium incendit, et terra ardet, cum cor carnalium in suis prius uoluptatibus frigidum relinquit concupiscentias presentis seculi et incenditur ad amorem Dei: Nonne cor nostrum, inquiunt, ardens erat in nobis dum loqueretur in uia, et aperiret nobis scripturas. Ex audito quippe sermone inardescit animus corporis, frigus recedit, fit mens in superno desiderio anxia, a concupiscentiis terrenis aliena. Amor uerus, qui hanc repleuerit, in fletibus cruciat. Sed dum tali ardore cruciatur, ipsis suis cruciatibus pascitur, audire ei libet precepta celestia. Et quod mandatis instruitur, quasi tot facibus inflammatur.

Et surgentes eadem hora regressi sunt in Hierusalem,  etc. Iam erat fama, quod surrexerat iehsu, ab illis mulieribus facta, et a Simone Petro, cui iam apparuerat, hoc enim isti duo inuenerunt loquentes, ad quos in Hierusalem uenerunt. Fieri itaque potest, ut timore prius in uia noluerint dicere quod eum audierant resurrexisse, quando tantummodo angelos dixerunt uisos esse mulieribus. Ignorantes enim cum quo loquerentur, merito possent esse solliciti, ne quid passim de Christi resurrectione iactantes, in manus inciderent Iudeorum. Omnium ergo uirorum primo Dominus apparuisse legitur, intelligitur Petro, ex his duntaxat omnibus quos euangeliste quatuor, et Paulus apostolus commemorauerunt. Loquitur enim ad Corinthios de Domino Paulus:  Quia sepultus est, et quia resurrexit tertia die secundum scripturas, et quia apparuit Cephe et postea undecim.

Et ipsi narrabant que gesta erant in uia, et quomodo cognouerunt eum, etc. Preter hoc quod pro merito mentis eorum, adhuc ignorantes, quod oportebat Christum mori et resurgere, simile aliquid eorum oculi passi sunt, non ueritate fallente, sed ipsis ueritatem percipere non ualentibus, et aliud quam res est opinantibus, certi etiam mysterii causa factum est, ut eis in illo alia ostenderetur effigies, et sic eum nonnisi in fractione panis agnoscerent. Ne quisquam se Christum agnouisse arbitretur, si eius corporis particeps non est, id est Ecclesie, cuius unitatem in sacramento panis commendat Apostolus,  dicens: Unus panis, unum corpus multi sumus, ut cum eius benedictum panem porrigeret, aperirentur oculi eorum et agnoscerent eum. Aperiuntur utique ad eius cognitionem, remoto scilicet impedimento, quo tenebantur, ne agnoscerent. Non autem incongruenter accipiamus hoc impedimentum in oculis eorum a Satana fuisse, ne agnosceretur iehsu, sed tamen a Christo facta est permissio usque ad sacramentum panis, ut unitate corporis eius participata remoueri intelligatur impedimentum inimici, ut Christus possit agnosci. Amen.



FERIA TERTIA PASCHAE.



LECTIO ACTUUM APOSTOLORUM.

»Surgens Paulus et manu silentium indicens ait:  uiri fratres, filii generis Abraham, et qui in uobis timent Deum, uobis uerbum salutis huius missum est: Qui enim habitabant Hierusalem et principes eius, ignorantes Iesum et uoces Prophetarum, que per omne sabbatum leguntur, iudicantes impleuerunt. Et nullam causam mortis inuenientes in eo, petierunt a Pilato, ut interficerent eum. Cumque consummassent omnia, que de eo scripta erant, deponentes eum de ligno, posuerunt in monumento. Deus uero suscitauit eum a mortuis. Qui uisus est per dies multos his qui simul ascenderant cum eo de Galilea in Hierusalem, qui usque nunc sunt testes eius ad plebem. Et nos uobis annuntiamus eam, que ad patres nostros repromissio facta est, quoniam hanc Deus adimpleuit  filiis uestris. Resuscitans Iesum Christum Dominum nostrum.«

Surgens Paulus et manu silentium indicens ait: uiri fratres, filii generis Abraham, etc. Omnes quibus ista loquebatur Apostolus, secundum carnem filii Abrahe erant, sicut et ipsi de se ipsis hoc in loco dixerunt: Semen Abrahe sumus, et nulli seruiuimus unquam, et item: Pater noster Abraham est, et Dominus illis: Scio quia filii Abrahe estis. Imitatione enim non filii Abrahe erant illi, quibus Dominus loquebatur: uos ex patre diabolo estis; unde ergo Iudei filii diaboli? non nascendo sed imitando: uos, inquit Dominus, ex patre diabolo estis et desideria patris uestri facere uultis. Ecce unde filii diaboli?  Que sunt illius desideria? Ille homicida erat ab initio, et uos queritis me occidere. Ecce quomodo imitatione filii diaboli? Nam et filii erant Abrahe propter originem carnis, quibus ista Apostolus loquebatur, et filii imitationis, propter castitatem timoris. Quibus specialiter dicebat: et qui in uobis timent Deum.

uerbum salutis missum est.  Illud utique, de quo Isaias ait: uerbum misit Dominus in Iacob et cecidit in Isrel , id est, misit Deus filium suum, de quo Ioannes ait: In principio erat uerbum et uerbum erat apud Deum et Deus erat uerbum, ad Iacob, id est, ad Iudeos, et uenit ad Isrel, hoc est, ad gentium populum. Dei autem uerbum ipse est Dei Filius. Quapropter cum eum  Pater uerbo misit a Patre, et in uerbo eius factum est, ut mitteretur. Ergo a Patre et Filio missus est idem Filius, quia uerbum Patris est ipse Filius, in ipso Dei uerbo, quod erat in principio apud Deum, et Deus erat, in ipsa scilicet sapientia Dei erat, quo tempore uerbum caro fieret, et habitaret in nobis. Que plenitudo temporis cum uenisset, misit Deus Filium suum factum ex muliere, ut incarnatum uerbum hominibus appareret.

Qui enim habitabant Hierusalem et principes eius, etc.  Hinc in Actibus Apostolorum scriptum est: Moses enim a temporibus antiquis habet in singulis ciuitatibus qui eum predicet in synagogis, in his testimoniis manifeste declaratur, quia lectio legis uel prophetarum a Iudeis sabbato semper in  synagogis legebatur.

Cumque consummassent omnia que de eo scripta sunt.  Hec uerba et Ioannes hoc modo narrat, dicens: Postea sciens iehsu, quia omnia consummata sunt, ut consummaretur Scriptura dicit: Sitio, etc. . Peractis omnibus iehsu, que ante suam mortem peragi oportebat, quando uoluit et sicut uoluit tradidit spiritum.

Deponentes eum de ligno. A Mose in eremo ereus serpens ligno suspensus est, ut Dominus et in serpente mortuus , et in ere significaretur eternus, uidelicet, ut indicaretur mortuus per humanitatem, et tamen esset quasi eneus per diuinitatem.

 Quid respondendum est Iudeis  obiicientibus testimonium illud. Maledictus omnis qui pendet in ligno? Maledictum esse hominem qui in ligno pendeat, sed noxium, non innocentem. Neque enim innocentie potest esse maledictum pena peccati. Etenim si Mardocheus preparato ligno appensus sententiam regie crudelitatis explesset, nunquid cum dignum hac maledictione iudicarent? Non omnino idcirco Dominus noster pependit in ligno, ut nos a delicto, quod in ligno fuerat perditionis admissum, ligno appensus absolueret.

Posuerunt in monumento.  In monumento nouo positus est iehsu, in quo nondum quisquam positus erat, sicut in uirginis utero nemo ante illum, nemo post illum conceptus est, ita in hoc  monumento nemo ante illum, nemo post illum sepultus est.

Deus uero suscitauit eum a mortuis. Radix amara crucis euanuit, flos uite cum fructibus surrexit in gloria. Hec est uirga Aaron, que post siccitatem floruit. uirga enim post ariditatem uirescens, Christus est post mortem resurgens, qui est flos uirginum, corona martyrum, gratia continentium.

Qui uisus est per dies multos. Id est, per dies quadraginta. Non tamen eis per omnes quadraginta illos dies continuo apparuit, sed quoties uoluit, quibus uoluit et quemadmodum uoluit apparuit.

His qui simul ascenderunt cum eo de Galilea in Hierusalem, etc. Salua historia uideamus intelligentiam.  Galilea namque transmigratio facta interpretatur, Hierusalem uisio pacis. Illi enim cum Domino de Galilea ascenderunt in Hierusalem, qui prius hic uitiorum fomitem respuentes, ad uirtutum culmina transmigrant. Illi scilicet, cum redemptore nostro a passione ad resurrectionem, a morte ad uitam, a pena ad gloriam, a corruptione ad incorruptionem transmigrabant in Hierusalem. Celesti quandoque Deum leti uidebunt, qui hic modo uitiis derelictis ad uirtutum celsitudinem transierint.

Et nos uobis annuntiamus ea que ad patres nostros repromissio facta est, etc. Abrahe enim dictum est: In te benedicentur uniuerse cognationes terre. Iacob autem: Et benedicentur in te et in semine tuo  cuncte tribus terre. Quod Apostolus exponens ait: Non dixit in seminibus, sed in semine tuo, quod est Christus. Semen quidem Abrahe Christus est, in cuius nominis fide omnibus terre familiis Iudeis uidelicet et gentibus est benedictio repromissa, id est, significat, dabo uobis sancta Dauid fidelia, id est, quecunque Dauid promisi, eadem uobis fidelis sponsor implebo, Christum scilicet de eius stirpe nasciturum.



EuANGELIUM LUCAE, CAP. XXIu.

»Stetit iehsu in medio discipulorum suorum, et ait illis: Pax uobis, ego sum, nolite timere: Conturbati uero et conterriti existimabant se spiritum uidere. Et dixit eis: Quid turbati estis, et cogitationes ascendunt in corda uestra, uidete manus  meas et pedes, quia ego ipse sum, palpate et uidete, quia spiritus carnem et ossa non habet, sicut me uidetis habere. Et cum hec dixisset, ostendit eis manus et pedes. Adhuc autem illis non credentibus et mirantibus pre gaudio dixit: Habetis hic aliquid quod manducetur? At illi obtulerunt ei partem piscis assi et fauum mellis. Et cum manducasset coram eis, sumens reliquias dedit eis, et dixit ad eos: Hec sunt uerba que locutus sum ad uos cum adhuc essem uobiscum, quoniam necesse est impleri omnia que scripta sunt in lege Moysi et prophetis et psalmis de me. Tunc aperuit illis sensum, ut intelligerent scripturas. Et dixit eis: Quoniam sic scriptum est, et sic  oportebat pati Christum et resurgere a mortuis die tertia, et predicari in nomine eius penitentiam et remissionem peccatorum in omnes gentes.«

Stetit iehsu in medio discipulorum suorum et dixit illis: Pax uobis, ego sum, nolite timere. Hanc ostensionem Domini post resurrectionem, et Ioannes commemorat, dicens: Cum esset sero die illo una sabbatorum et fores essent clause ubi erant discipuli congregati propter metum Iudeorum, uenit iehsu, et stetit in medio et dicit eis: Pax uobis . Quid mirum si clausis ianuis post resurrectionem suam in eternum iam uicturus intrauit, qui moriturus ueniens, non aperto utero uirginis exiuit. Quod autem dicit Ioannes, non cum illis fuisse tunc apostolum  Thomam, cum, secundum Lucam, duo illi, quorum erat unus Cleophas, regressi Hierusalem inuenerunt congregatos undecim et eos qui cum ipsis erant, procul dubio intelligendum est, quod inde Thomas exierit antequam eis Dominus hec loquentibus appareret.

Conturbati uero et conterriti existimabant se spiritum uidere. Quod heretici Manichei de Christo suspicantur et credunt, quia non erat uera caro, sed spiritus erat, hec prima cogitatio surrexit in cordibus apostolorum. Et illi quidem Manichei nunquam credunt Iesum fuisse hominem, discipuli autem nouerant hominem, cum quo tantopere fuerant conuersati. Sed posteaquam mortuus est, quod nouerant quando crederent, hoc potuisse resuscitari  quod potuit mori. Apparuit ergo oculis ipsorum talis, qualem illum nouerant, et non credentes tertia die potuisse ueram carnem de sepulcro resurgere, putauerunt se spiritum uidere. Error iste apostolorum secta est Manicheorum. Solent autem quando illis hec obiiciuntur, ita respondere: »Quid mali credimus, quia Christum Deum credimus, spiritum fuisse credimus, carnem non credimus. Melior est spiritus quam caro: quod melius est credimus, quod deterius est credere nolumus.« Si nichil mali est in isto sermone, dimittat iehsu discipulos suos in isto errore. Quid mali crediderunt et discipuli? Christum spiritum crediderunt. Non enim esse putauerunt nullum, sed spiritum. Paruo morbo te putas periclitari? Audi sententiam medici.


Et dixit eis, quid turbati estis et cogitationes ascendunt in corda uestra? Quales utique cogitationes? nisi false, morbide, perniciose. Perdidisset enim Christus fructum passionis, si non esset ueritas resurrectionis: Quid turbati estis, et cogitationes ascendunt in corda uestra? Tanquam bonus agricola diceret: Quod ibi plantaui, ibi inueniam, non spinas, quas non plantaui in corde uestro. Descendit fides, quia desuper est. Cogitationes autem iste non desuper descenderunt, sed in ipso corde sicut herba mala ascenderunt.

uidete manus meas et pedes meos, quia ipse ego sum, etc. Resurrectionem suam certam et ueram multis et uariis documentis persuadet, perfidiam omnemque  dubitationem de sua resurrectione tollendam. Parum fuit oculis se uidendum prebere, si non preberet etiam manibus contrectandum. Qui dum palpanda discipulis ossa carnemque premonstrat, aperte statum uere resurrectionis, que et in se nunc facta et in nobis est futura significat, quia non sicut Eutychius Constantinopolitane urbis episcopus scripsit. »Corpus nostrum in illa resurrectionis gloria erit impalpabile, uentis ereque subtilius. In illa enim resurrectionis gloria erit corpus nostrum subtile quidem per effectum spiritualis potentie, sed palpabile per ueritatem nature.« Neque huic assertioni putetur Apostoli sermo repugnare: Quia caro et sanguis regnum Dei non possidebunt . Hoc enim loco Apostolus carnis et sanguinis nomine,  non substantiam ueri corporis, sed corruptionem mortalitatis significat. Sicut ipse consequenter exposuit, dicens: Neque corruptio incorruptelam possidebit. Aliter namque caro Scriptura sacra iuxta naturam, aliter iuxta culpam, aliter iuxta corruptionem mortalitatis, que ex culpa contigit appellatur, iuxta naturam quidem, cum dictum est: Hoc nunc ex ossibus meis et caro de carne mea : Et uerbum caro factum est, et habitauit in nobis . Iuxta culpam uero dicitur: Caro concupiscit aduersus spiritum, et spiritus aduersus carnem. Iuxta corruptibilitatem autem cum scriptum est: Et memorati sunt, quia caro sunt, ideo fragiles et moribundi, hoc enim se carnis nomine designasse manifestat ipse Psalmista, qui protinus addit: Spiritus  uadens et non rediens . Regnum itaque Dei caro non possidebit, id est, caro iuxta culpam uel mortalitatem, et tamen caro possidebit regnum Dei. Ideo caro iuxta naturam, quam et Dominus post resurrectionem uidendam palpandamque discipulis exhibuit. Et de qua beatus Iob, cum gloriam resurrectionis describeret, ait: Et rursum circumdabor pelle mea, et in carne mea uidebo Deum . Lege epistolam sancti Augustini ad Consentium, de corpore Domini post resurrectionem.

Et cum hoc dixisset, ostendit eis manus et pedes. Non solum manus et pedes, quibus indita clauorum claruere uestigia, sed attestante Ioanne, etiam latus quod lancea foratum fuerat ostendit, ut uidelicet  ostensa uulnerum suorum cicatrice, dubietatis atque infidelitatis eorum uulnus sanaret. uerum quomodo post resurrectionem clauorum uel lancee loca pandendo discipulorum dignatus est fidem, spemque roborare, ita in die iudicii et eadem sue passionis indicia, et ipsam pariter crucem monstrando uenturus est impietatem superborum infidelitatemque confundere, scilicet ut ipsum se esse, qui ab impiis et pro impiis mortuus est, cunctis palam angelis et hominibus ostendat, uideantque ut scriptum est: In quem punxerunt, et plangant se super eum omnes tribus terre. Sane notandum quod solent in hoc loco gentiles calumniam struere, et fidem sperate a nobis resurrectionis stulta garrulitate deridere. »Si enim  ipse Deus uester, inquiunt, nec sibi inflicta a Iudeis uulnera curare preualuit, sed cicatricum uestigia celo, secum ut dicitis, inuexit, qua temeritate putatis eum uestra de puluere membra ad integrum esse restauraturum? Quibus respondendum, quia Deus noster, qui suam perpetua iam immortalitate glorificatam de sepulcro carnem resuscitare quando uoluit, et quomodo uoluit, potuit etiam qualem uoluit suscitauit. Neque enim consequens est, ut qui maiora fecisse probatur, minora facere nequiuerit, sed certe dispensationis gratia, qui maius fecit, minus facere supersedit, hoc est, qui mortis regna destruxit, signa mortis oblitterare noluit. Primo uidelicet, ut per hec discipulis fidem sue resurrectionis astrueret. Deinde, ut patri pro nobis supplicans, quale genus mortis pro  mortalium uita pertulerit, super ostendat. Tertio, ut sua morte redemptis, quam misericorditer sint adiuti, propositis semper eiusdem mortis innouet indiciis. Ideoque misericordias Domini in eternum cantare non cessent, sed dicant qui redempti sunt a Domino: Quoniam bonus, quoniam in eternum misericordia eius . Postremo ut etiam perfidis in iudicio quam iuste damnentur, ostensa inter alia flagitia, etiam uulnerum que ab eis suscepit cicatrices denuntiet, ueluti si miles aliquis fortissimus, iubente suo rege, pro totius gentis salute, singulari certamine desudans, multis quidem uulneribus exceptis, hostem tamen interficiat, spolia eius diripiat, uictoriam sue genti reportet, et interrogatus a medico cui curandus committitur, ita ne  uelit curari, ut nec uestigia uulnerum ulla resedeant, an magis ita, ut cicatrices eedem remaneant, deformitas uero prorsus hominis et feditas absit, respondeat se potius ita uelle sanari, ut toto salutis decorisque pristini statu recuperato, perpetua secum tanti circumferat signa triumphi. Sic profecto Dominus perpetis ob signum uictorie non excepta pro nobis uulnera passionis, sed ipsorum cicatrices celo secum inferre quam abolere maluit, nec tamen ex his quippiam fidei nostre resurrectionis preiudicat. De qua ueraci promissione predicitur: Et capillus de capite uestro non peribit .

Adhuc autem non credentibus et mirantibus pre gaudio, dixit: Habetis hic aliquid quod manducetur? Ad insinuandam resurrectionis sue ueritatem, non  solum tangi a discipulis, sed etiam conuesci cum illis dignatur, non quasi quidem post resurrectionem cibo indigens, nec quasi nos in resurrectione quam exspectamus, cibis egere significans, sed ut eo modo naturam corporis resurgentis astrueret, ne illud non corpus, sed spiritum esse arbitrarentur, et sibi non solide, sed imaginaliter apparere. Manducauit potestate, non necessitate. Aliter enim absorbet aquam terra sitiens, aliter solis radius candens: ille indigentia, iste potentia.

At illi obtulerunt ei partem piscis assi et fauum mellis, et cum manducasset coram eis sumens reliquias dedit eis. Quid significare credimus piscem assum, nisi ipsum mediatorem Dei et hominum passum?  Ipse enim latere dignatus in aquis generis humani; capi uoluit laqueo mortis nostre, et quasi tribulatione assatus est, tempore passionis sue. Sed qui piscis assus fieri dignatus est in passione, fauus mellis nobis exstitit in resurrectione. At qui in pisce asso figurari uoluit tribulationem passionis sue, in fauo mellis utramque naturam exprimere uoluit persone sue. Fauus quippe mel in cera est, mel uero in cera est, diuinitas in humanitate. Sic autem sua redemptor indicat, ut imitationis uiam nobis sequentibus sternat. Ecce enim in cibo suo pisci asso coniungere fauum uoluit, quia uidelicet illos in suo corpore ad eternam quietem suscipit, qui cum hic tribulationes pro Deo sentiunt, ab amore interne dulcedinis non recedunt. Cum asso pisce fauus sumitur,  quia qui hic afflictionem pro ueritate suscipiunt, illic dulcedine uera satiantur.

Et dixit ad illos: Hec sunt uerba que locutus sum ad uos, cum adhuc essem uobiscum. Hoc est, cum adhuc essem in carne mortali, in qua estis et uos. Tunc enim in eadem carne, sed cum illis in eadem mortalitate non erat, et cum illis quidem, posteaquam resurrexit, fuit quadraginta diebus, ut legitur, exhibitione corporalis presentie, sed non cum illis fuit consortio infirmitatis humane.

Quoniam necesse, ut impleantur omnia que scripta sunt in lege Mosi, et prophetis et psalmis de me.  uide quomodo tulit omnes ambages, uisus est, tactus est, manducauit, ipse certe erat. Tamen ne in aliquo sensus humanos ludificasse uideretur,  misit manus ad scripturas. Dicant pagani quidquid uolunt, magus fuit, potuit sic se ostendere. Nunquid magus antequam natus, potuit sic se prophetare? Da scripturas, quia quod uidetis, ante prouisum est, quod cernitis, ante predictum est: Audi filia et uide, audi predicta, uide completa.

Tunc aperuit illis sensum, ut intelligerent scripturas. Et dixit eis: Quoniam sic scriptum est, et sic oportebat Christum pati et resurgere a mortuis die tertia. Prebet se uidendum oculis, prebet manibus contrectandum, parum est lege? commemorat scripturas, et hoc parum est? aperit sensum, ut quod legis intelligas, deinde per commendatam sui corporis ueritatem, commendat Ecclesie unitatem.


Et predicare in nomine eius, penitentiam, etc. Non latret prauitas hereticorum, de angulo toto orbe terrarum Ecclesia diffusa est, omnes gentes habent Ecclesiam. Nemo nos fallat, ipsa est uera, ipsa est catholica, cepit ab Hierusalem, peruenit ad nos, et ibi est, et hic. Non enim ut huc ueniret inde discessit, creuit, non migrauit. Et merito sic scriptum est, inter cetera dominice pietatis sacramenta: Et sic oportebat, ut ministri sermonis, qui in nomine Christi crucifixi et resuscitati a mortuis, penitentiam erant et remissionem peccatorum in omnes gentes predicaturi, ab Hierosolymis inciperent, non solum, quia credita sunt illis eloquia Dei, quia eorum adoptatio est filiorum, et gloria, et testamenta,  et legislatio, et obsequium, et promissa, quia eorum patres, et ex his Christus secundum carnem, qui est super omnia Deus benedictus in secula . uerum etiam ut gentes, que uariis erant erroribus et facinoribus implicate, hoc maxime diuine pietatis indicium, ad spem impetrande uenie prouocaret, quod eis quoque qui filium Dei crucifixerunt, non tantum ueniam reatus a patre, sed et uite eterne gaudium uiderent esse donatum.



FERIA Iu PASCHAE.



ACTUUM APOSTOLORUM CAP. III.

»Aperiens Petrus os suum dixit: uiri Isrelite, et qui timetis Deum, audite. Deus Abraham et Deus Isaac et Deus Iacob, Deus patrum nostrorum  glorificauit filium suum Iesum, quem uos quidem tradidistis, et negastis ante faciem Pilati, iudicante illo dimitti. uos autem iustum et sanctum negastis, et petistis uirum homicidam donari uobis, auctorem uero uite interfecistis, quem Deus suscitauit a mortuis, cuius nos testes sumus. Et nunc, fratres, scio, quia per ignorantiam fecistis, sicut et principes uestri. Deus autem, qui prenuntiauit per os omnium Prophetarum pati Christum suum impleuit sic. Penitemini igitur et conuertimini, ut deleantur uestra peccata.«

Aperiens Petrus os suum dixit. Notandum quod uiros de genere Isrel, et timentes Deum ad audiendum Domini prouocat uerbum. uiri enim dicuntur a uiribus, qui nesciunt tolerando deficere,  aut in prosperis aliqua se elatione iactare, sed animo stabili defixi et celestium rerum contemplatione firmati, manent semper impauidi: Qui timetis Dominum, inquit, audite, id est, qui reuerentiam habetis nominis eius, quia eius uerba non meretur audire, nisi qui cognoscitur et timere. Timor autem Domini, quia iustus et rectus est. Auditum renouat, amorem tribuit, ardorem castitatis inflammat.

Deus Abraham, Deus Isaac et Deus Iacob, Deus patrum nostrorum. Poterat dicere Deus Abraham, Isaac et Iacob, sed ter nominat Deum Abraham, Deum Isaac, Deum Iacob, ut tu intelligas Patrem et Filium et Spiritum sanctum, et ne tibi scandalum terna Dei nominatio generaret, addit: Deus patrum  nostrorum, prudenter enim personas distinxit et naturam uniuit.

Glorificauit filium suum Iesum. Glorificauit filium suum, quando post resurrectionem nimis mirabilem totius mundi credulitatem, Deus ei in eo quod homo factus est, habere concessit. Glorificauit eum gloria resurrectionis, glorificauit gloria ascensionis, et glorificauit sue dextre sessione.

Quem uos quidem tradidistis. Hinc enim respondit Pilatus Domino, dicens: Nunquid ego Iudeus sum? Gens tua et pontifices tradiderunt te mihi, quid fecisti ? subauditur, ut tradereris mihi. Tradiderunt enim Dominum sacerdotes per inuidiam, tradidit Iudas per cupiditatem, tradidit Pater  pro nostra liberatione, tradit semetipsum Filius pro nostra dilectione. De Patre enim ait Apostolus: Qui proprio Filio non pepercit, sed pro nobis omnibus tradidit eum. De filio autem: Qui dilexit nos et tradidit semetipsum pro nobis.

Et negastis ante faciem Pilati. Dicentes: Crucifige, crucifige, talem nos non habemus regem nisi Cesarem, nos legem habemus, et secundum legem debet mori, qui filium Dei se fecit.

Iudicante illo dimitti. Querebat enim, ait Euangelium, Pilatus opportunitatem ut dimitteret Iesum, dicens: Ego non inuenio in eo causam, sed neque Herodes, Pilatus mittit ad Herodem, Herodes remittit ad Pilatum. Inter duas impietates, discurrit pietas, et tamen impietas pietatem non potest condemnare.  Presens est reus, et non inuenitur reatus. Tradidistis mihi hunc hominem, inquit, quasi auertentem populum, et ecce coram uobis interrogans, nullam causam inuenio in eo, in his in quibus eum accusatis. Dicitis, quod precipiat tributa non solui Cesari: comprobaui falsum esse, quod obiicitis. Docere hunc contra legem dicitis: probaui eum non destruere legem, sed adimplere; omnia que obiecistis in diuersum inuenta sunt.

Et petistis uirum homicidam dari uobis. Erat autem, ait Euangelium, qui dicebatur Barrabas, uinctus, qui in seditione fecerat homicidium. Barrabas enim filius patris interpretatur, significat diabolum, qui multas seditiones in toto concitat orbe, homicidia scilicet et adulteria et omnia crimina. Qui statim ut iehsu crucifixus  est, Barrabas iste dimissus, suffocat populum Iudeorum.

Auctorem uero uite interfecistis, etc. Illum qui plasmauit hominem de limo terre, et inspirauit in faciem eius spiraculum uite, et factus est homo in animam uiuentem. Illum qui dixit: Ego sum uia, ueritas et uita , et de quo Ioannes: Hic est uerus Deus et uita eterna .

Et nunc, fratres, scio, quia per ignorantiam fecistis. Si enim cognouissent, ait Apostolus, nunquam Dominum glorie crucifixissent.

Deus autem qui prenuntiauit per os omnium prophetarum, pati Christum suum impletum sic. Hinc et ipse Dominus Cleophe et alio discipulo ait: O stulti et tardi corde ad credendum, in omnibus que locuti  sunt prophete. Nonne hec oportuit pati Christum; et ita intrare in gloriam suam? Et incipiens a Mose et omnibus prophetis, interpretabatur illis de omnibus scripturis, que de ipso erant . Si enim Moses et omnes prophete Christum locuti sunt, et hunc per angustiam passionis in gloriam suam intraturum, qua ratione se gloriantur esse Christianos, qui iuxta uirium suarum modulum, neque scripturas, qualiter ad Christum pertineant inuestigare, neque ad gloriam quam, cum Christo habere cupiunt, per passiones tribulationum desiderant attingere.



EuANGELIUM IOANNIS, CAP. ULTIMUM.

»Manifestauit se iehsu iterum discipulis suis ad mare Tyberiadis. Manifestauit autem sic: Erant  simul Simon Petrus et Thomas, qui dicitur Didymus, et Nathanel, qui erat a Cana Galilee, et filii Zebedei, et alii ex discipulis eius duo. Dicit eis Simon Petrus. uado piscari. Dicunt ei: uenimus et nos tecum. Et exierunt et ascenderunt in nauim, et illa nocte nichil prendiderunt. Mane autem facto stetit iehsu in littore, non tamen cognouerunt, quia iehsu est. Dixit ergo eis iehsu: Pueri, nunquid pulmentarium habetis? Responderunt ei: Non. Dixit eis: Mittite in dexteram nauigii rete, et inuenietis. Miserunt ergo et iam non ualebant illud trahere pre multitudine piscium. Dixit ergo discipulus ille quem diligebat iehsu Petro: Dominus est. Simon Petrus cum audisset quia Dominus est, tunica succinxit se. Erat enim nudus et misit  se in mare. Alii autem discipuli nauigio uenerunt. Non enim longe erant a terra, sed quasi cubitis ducentis, trahentes rete piscium. Ut ergo descenderunt in terram, uiderunt prunas positas, et piscem superpositum et panem. Dicit eis iehsu: Afferte de piscibus quos prendidistis nunc. Ascendit ergo Simon Petrus, et traxit rete in terram, plenum magnis piscibus centum quinquaginta tribus. Et cum tanti essent, non est scissum rete. Dicit eis iehsu: uenite, prandete. Et nemo audebat discumbentium interrogare eum: Tu qui es? scientes quia Dominus est. Et uenit iehsu et accepit panem, et dedit eis et piscem similiter. Hoc iam tertio manifestatus est iehsu discipulis suis, cum resurrexisset a mortuis.«


Manifestauit se iehsu ad mare Tyberiadis, manifestauit autem sic. Erant simul Simon Petrus et Thomas, qui dicitur Didymus, et Nathanel, qui erat a Cana Galilee, et filii Zebedei, et alii ex discipulis eius duo. Dicit eis Simon Petrus: uado piscari. Dicunt ei: uenimus et nos tecum. Et exierunt et ascenderunt in nauim, et illa nocte nichil ceperunt. Queri enim potest cur Petrus, qui piscator ante conuersionem fuit, post conuersionem ad piscationem rediit? et cum ueritas dicat: Nemo mittens manum suam in aratrum, et aspiciens retro, aptus est regno Dei , cur repetiit quod dereliquit? Sed si uirtus discretionis intenditur citius uidetur, quia nimirum negotium quod ante conuersionem sine peccato exstitit, hoc etiam post conuersionem culpa repetere non fuit,  nam piscatorem Petrum, Mattheum uero telonarium scimus. Et post conuersionem suam ad piscationem Petrus rediit, Mattheus uero ad telonei negotium non rediit. Quia et aliud est uictum per piscationem querere, aliud telonei lucris pecunias augere. Sunt enim ploraque negotia, que sine peccato exhiberi, aut uix, aut nullatenus possunt. Que ergo ad peccatum implicant, ad hec necesse est, ut post conuersionem animus non recurrat.

Mane autem iam facto, stetit iehsu in littore, non tamen cognouerunt discipuli, quia iehsu est. Dicit ergo eis iehsu: Pueri, nunquid pulmentarium habitis? Responderunt ei, non. Queri potest, cur discipulis in mari laborantibus, post resurrectionem Dominus in  littore stetit, qui ante resurrectionem suam, coram discipulis in fluctibus maris ambulauit. Cuius rei ratio festine cognoscitur, si ipsa que tunc inerat causa pensetur. Quid enim mare, nisi presens seculum significat, quod se causarum tumultu et undis uite corruptibilis illiditur? Quid per soliditatem littoris, nisi illa perpetuitas quietis eterne figuratur, quia igitur discipuli adhuc fluctibus mortalis uite inerant, in mari laborabant, quia uero Redemptor noster iam corruptionem carnis excesserat, post resurrectionem suam in littore stabat, ac si ipsum resurrectionis sue mysterium reipsa discipulis loqueretur, dicens: Iam uobis in mari non appareo, quia uobiscum in perturbationis fluctibus non sum. Facta est autem discipulis piscationis magna difficultas, ut magistro  ueniente fieret admirationis magne sublimitas.

Dixit eis: Mittite in dexteram nauigii rete et inuenietis. Bis in sancto Euangelio legitur, quia Dominus iussit, ut ad piscandum retia mitterentur. Ante passionem uidelicet, et post passionem. Sed priusquam Redemptor noster pateretur et resurgeret, mitti quidem rete ad piscandum iubet, sed utrum in dextram an in sinistram mitti debuisset non iubet. Post resurrectionem uero discipulis apparens, mitti rete in dextram iubet. In illa piscatione tanti capti sunt, ut retia rumperentur, in ista autem et multi capti sunt, et retia rupta non sunt. Quis uero nesciat bonos dextra et malos sinistra figurari? Illa ergo piscatio in qua specialiter in quam partem mitti rete debeat non iubetur, presentem Ecclesiam  designauit, que bonos simul ac malos colligit, nec eligit quos trahat, quia et quos eligere possit ignorat. Hec autem piscatio post Domini resurrectionem facta in solam dexteram missa est, quia ad uidendam claritatis eius gloriam sola electorum Ecclesia pertinget, que de sinistro opere nil habebit. In illa piscatione pre multitudine piscium rete rumpitur, quia nunc ad confessionem fidei etiam cum electis reprobi tanti intrant, qui ipsam quoque Ecclesiam heresibus scindant. In ista uero piscatione, et multi pisces et magni capiuntur, et rete non rumpitur, quia sancta electorum Ecclesia, in continua auctoris sui pace requiescens, nullis iam dissensionibus dilaniatur.

Miserunt ergo retia, et iam non ualebant illud  trahere a multitudine piscium. Dicit ergo discipulus ille quem diligebat iehsu Petro: Dominus est. Simon Petrus cum audisset, quia Dominus est, tunica succinxit se, erat enim nudus, et misit se in mare, alii autem discipuli nauigio uenerunt, non enim longe erant a terra, sed quasi cubitis ducentis trahentes rete piscium. Ut ergo descenderunt in terram, uiderunt prunas positas et piscem superpositum et panem. Ubi non est intelligendum etiam panem fuisse superpositum prunis, sed tantum subaudiendum uiderunt. Ideo uiderunt prunas positas, et piscem superpositum uiderunt, et panem uiderunt. uel ita potius: uiderunt prunas positas, et piscem superpositum, uiderunt et panem.


Afferte de piscibus quos prehendistis nunc: ascendit Simon Petrus et traxit rete in terram.  Captis autem tam magnis piscibus, ascendit Simon Petrus et traxit rete in terram. Iam credo quod uestra caritas aduertit, quid est quod Petrus ad terram rete trahit: ipsi quippe sancta Ecclesia est commissa, ipsi specialiter dicitur: Simon Ioannis, amas me? pasce oues meas. Quod ergo postmodum aperitur in uoce, hoc nunc signatur in opere. Quia igitur predicator Ecclesie nos a mundi uite huius fluctibus separat, nimirum necesse est, ut rete plenum piscibus Petrus ad terram ducat. Ipse enim pisces ad soliditatem littoris pertrahit, qui sancte predicationis uoce, stabilitatem eterne patrie fidelibus ostendit. Hoc egit uerbis, hoc epistolis, hoc  agit quotidie miraculorum signis, quoties per eum ad amorem quietis eterne conuertimur, quoties a terrenarum rerum tumultibus separamur, quid aliud, quam missi intra rete fidei pisces ad littus trahimus?

Plenum magnis piscibus, centum quinquaginta tribus. A magno mysterio numerus non uacat, sed intentos uos tanti mysterii profunditas exspectat. Neque etenim quantitatis summam solerter euangelista exprimeret, nisi hanc sacramento plenam esse iudicasset. Scitis namque quod in Testamento ueteri omnis operatio per Decalogi mandata precipitur, in Nouo autem, eiusdem operationis uirtus per septiformem gratiam sancti Spiritus multiplicatis fidelibus datur, quem propheta denuntians, dicit: Spiritus sapientie et intellectus, spiritus consilii et fortitudinis,  spiritus scientie et pietatis, et repleuit eum spiritus timoris Domini . Sed ille in hoc spiritu operationem percipit, qui fidem Trinitatis agnoscit, ut et Patrem, et Filium, et eumdem Spiritum sanctum, unius uirtutis credat, unius substantie esse fateatur. Quia igitur septem que superius diximus, per Nouum Testamentum latius data sunt. Decem uero per uetus precepta, omnis nostra uirtus et operatio per decem et septem potest plene comprehendi. Ducamus ergo per trigonum decem et septem, et ueniunt quinquaginta et unum, qui profecto numerus a magno mysterio non uacat, quia iam in Testamento ueteri legimus quod annus quinquagesimus Iubileus uocari iussus est, in quo uidelicet cunctus populus ab omni opere requiesceret.  Sed uera requies in unitate est. Diuidi quippe unum non potest, ubi enim scissura diuisionis est, uera requies non est. Ducamus per trigonum quinquaginta et unum, et fiunt centum quinquaginta tres. Quia igitur et omnis operatio nostra et uirtus, in fide Trinitatis exhibita, ad requiem tendit. Septem et decem ter ducimus, ut ad quinquaginta et unum uenire debeamus, et uera nostra requies tunc est, cum ipsam iam claritatem trinitatis agnoscimus, quam in unitate diuinitatis esse certam tenemus. Quinquaginta et unum ter ducimus, et electorum summam in superna patria, quasi centum quinquaginta quatuor piscium numerum tenemus. Post resurrectionem uero Domini missum rete dignum fuit,  ut tot pisces caperet, quod solummodo electos superne patrie designarent.  Est quoque alia supputatio huius septenarii et denarii numeri; nam si ab uno omnes numeros computes usque ad decem et septem, hoc modo, unum, duo, tres fiunt, adde tres, fiunt sex, his adiunge quatuor, fiunt decem, his quinque, et habebis quindecim, et sic crescentibus numeris et multiplicatis usque ad decem et septem, fit omnium numerorum summa istorum, qui multiplicatur ab uno usque ad decem et septem, centum quinquaginta tres, que computatio superiori significationi, hoc est, legis in denario, et gratia in septenario, satis congruenter conueniet. Sed plura possunt inde considerari admiratione digna, que huius temporis angustia prohibet nos  omnia dicere.

Et cum tanti essent, non est scissum rete. Adiecit euangelista rem necessariam dicens: Et cum tanti essent, siue tam magni, sicut superius dicit: plenum magnis piscibus, non est scissum rete, id est, magni erant, sed inter eos heresis non erat, et ideo magis hereses non erant, qui magni erant.

Dicit eis iehsu: uenite, prandete, et nemo audebat discumbentium eum interrogare, tu quis es? Sensus ergo hic est: Tanta erat euidentia ueritatis, quia iehsu illis discipulis apparebat, ut eorum non solum negare, sed ne dubitare quidem ullus auderet. Quoniam si quisquam dubitaret, utique interrogare deberet. Sic uero dictum est: Nemo audebat interrogare eum: Tu quis es? ac si diceretur, nemo audebat  dubitare, quod ipse esset.

Et uenit iehsu, et accepit panem et dabat eis, et piscem similiter. Notandum quoque quod ultimum conuiuium Dominus cum septem discipulis habuisse describitur, Petrus namque et Thomas, Nathanahel, et filii Zebedei, et alii ex discipulis eius duo in eo fuisse memorantur. Cur cum septem discipulis ultimum conuiuium celebrat? nisi quia eos tantummodo qui septiformi gratia sancti Spiritus pleni sunt, futuros secum in eterna refectione denuntiat. Septem quoque diebus omne hoc tempus euoluitur, et sepe septenario numero perfectio designatur. Illi ergo ultimo conuiuio de presentia ueritatis epulantur, qui nunc perfectionis studio terrena transcendunt, quos mundi huius amor non  ligat, quibus et si utcunque per tentamenta obstrepit, cepta tamen eorum desideria non retundit. De hoc extremo conuiuio, alias per Ioannem dicitur: Beati qui ad cenam nuptialem agni uocati sunt . Idcirco enim non ad prandium, sed ad cenam uocatos narrat, quia nimirum in fine diei conuiuium cena est. Qui ergo finito presentis uite tempore ad refectionem superne contemplationis ueniunt, non ad agni prandium, sed ad cenam uocantur, que uidelicet cena, hoc ultimo conuiuio exprimitur, cui septem discipuli adesse memorantur. Quia illos, ut diximus, tunc in eterna refectione recipiet, qui pleni nunc septiformis gratie in amore spiritus anhelant.


Quid est quod Redemptor noster piscem assum post resurrectionem manducauit, et in alio Euangelio dicitur, cum pisce asso fauum mellis, in isto uero panem cum pisce? Quid enim piscis assus significat, nisi Christum passum, quid in fauo mellis, nisi diuinitatis dulcedinem. Piscis est, quia ipse latere dignatus in aquis generis humani est, capi uoluit laqueo mortis nostre, et quasi tribulatione assatus est tempore passionis sue, sed qui piscis assus fieri dignatus est in passione, fauus mellis nobis exstitit in resurrectione. An qui in pisce asso figurari uoluit tribulationem passionis sue, in fauo mellis utramque naturam exprimere uoluit persone sue. Fauus quippe mel in cera est, mel uero in cera, est diuinitas in humanitate, quod ab hac  quoque lectione non discrepat, nam piscem comedit et panem qui enim assari ut piscis potuit ex humanitate, pane nos reficit ex diuinitate, qui ait: Ego sum panis uiuus qui de celo descendi . Assum uero piscem comedit et panem, ut ipso suo cibo nobis ostenderet, quia et passionem ex nostra humanitate pertulit, et resurrectionem nostram ex sua diuinitate procurauit.

Hoc iam tertio manifestauit se iehsu discipulis suis cum resurrexisset, etc. Hoc non ad ipsas demonstrationes, sed ad dies referre debemus, hoc est primo die, cum resurrexit, et post dies octo, quando discipulus Thomas uidit, et credidit, et hoc die quando hoc de piscibus fecit, post quot autem dies hoc fecerit, hic dictum non est, nam ipso primo  die non semel uisus est, sicut euangelistarum omnium testimonia collata demonstrant, sed sicut dictum est, secundum dies numerande sunt manifestationes eius, ut ista sit tertia.



ITEM AUGUSTINUS IN HOMILIA PASCHAE.

Liberatoris nostri predicatio nostra est liberatio. Duas autem aduertimus in sancto Euangelio piscationes, id est, quando ad uerbum ipsius missa sunt retia, unam prius, quando discipulos elegit, et hanc alteram, quando a mortuis resurrexit. Illa piscatio significauit Ecclesiam qualis est modo, ista uero post resurrectionem Domini significauit Ecclesiam, qualis futura est in fine seculi. Denique in illa iussit mitti retia, et non dixit in quam partem, non dixit in dextram aut in sinistram, pisces enim homines significabant.  Si ergo diceretur in dextram, soli boni futuri erant. Si diceretur in sinistram, soli mali. Quia uero permixti fuerant futuri in Ecclesia boni ac mali, sine differentia missa sunt retia, ut caperentur pisces, significantes mixturam bonorum ac malorum.

Tria ergo in illa piscatione prima significata sunt. Mixtura bonorum et malorum: pressura turbarum: separationes hereticorum. Mixtura bonorum et malorum, quia nec in dextra, nec in sinistra missa sunt retia. Pressura turbarum, quia tantum captum est, ut nauiculam premerent. Tunc separationes hereticorum, quia tanta fuerat multitudo, ut retia rumperentur. Respicite nunc ad istam piscationem,  que hodie recitata est, facta est enim post resurrectionem Domini, ut significaret, talem futuram Ecclesiam post nostram resurrectionem: Mittite, inquit, rete in dextram partem. Discretus est ergo numerus eorum qui ad dextram stabant. Oues enim ponet ad dextram, hedos ad sinistram: Mittite, inquit, in dextram, tanquam diceret: Et iam resurrexi, Ecclesiam uolo significare, que ut erit in resurrectione mortuorum. Ibi dicta est multitudo, id est, in prima piscatione, sed non certus numerus. In secunda autem et multitudo et magnitudo, et certus dictus est numerus. Modo antequam ueniat resurrectio et separentur boni a malis, illud impletur quod ait Propheta: Annuntiaui et locutus sum; multiplicati sunt super numerum . Quid  est annuntiaui? retia misi. Et quid multiplicati sunt super numerum? Numerus ad sanctos pertinet, qui sunt regnaturi cum Christo. Super numerum modo in Ecclesiam intrare possunt, in regnum celorum non possunt.

Petrus retraxit retia ad littus. Modo cum euangelium legitur audistis. Ubi audis littus, intellige finem maris: ubi audis finem maris, intellige finem seculi. In illa piscatione, non ad littus attracta sunt retia, sed ipsi pisces, qui capti sunt, in nauiculas fusi sunt, hic autem traxerunt ad littus. Spera finem seculi, uenturus est finis, bono dextrorum, malo sinistrorum. Quid? pisces attraxerunt, inquit, retia habentia pisces centum quinquaginta tres. Et adiecit Euangelista rem necessariam:  Et cum tam magni essent, non est scissum rete. Magni erunt, sed hereses non erunt, et ideo magis hereses non erunt, quia magni erunt. Quid sunt magni? Lege uerba ipsius Domini in Euangelio, et inuenies magnos, ait enim quodam loco: Non ueni legem soluere, sed adimplere: Amen amen dico uobis, quoniam quicunque soluerit unum de mandatis istis minimis, et docuerit sic, id est, soluerit male uiuendo, et docuerit bona docendo, minimus uocabitur in regno celorum , id est in Ecclesia, que modo est. Quia et ipsa uocatur regnum celorum, habet pisces simul natantes, et bonos et malos. In isto regno celorum, id est, in Ecclesia huius temporis, minimus uocatur ille, qui docet bona et agit mala, quia ibi est et ipse. Non  enim talis ibi est in regno celorum, id est in Ecclesia, qualis est in illo tempore. Docet bona, agit mala, necessarius est, mercenarius est: Amen dico uobis, ait: perceperunt mercedem suam. Qui autem fecerit et sic docuerit, magnus uocabitur in regno celorum. Ecce sunt illi pisces magni ad dexteram capti, qui fecerit et sic docuerit, bona docuerit, non sibi loquenti, male uiuendo contradixerit, cum male uite testem habeat linguam bonam. Qui ergo fecerit et sic docuerit, magnus uocabitur in regno celorum.

Dico autem uobis, quia nisi abundauerit iustitia uestra, super Scribarum et Phariseorum, non intrabitis, etc. Modo quomodo intelligis regnum celorum?  illud unde dicitur dextris: uenite, benedicti Patris mei, percipite regnum? Nisi abundauerit iustitia uestra plus quam Scribarum et Phariseorum. Quid est, plus quam Scribarum et Phariseorum? Respice Scribas illos et Phariseos, qui in cathedra Mosi sedent . De quibus dictum est: Que dicunt facite, que autem faciunt, facere nolite. Dicunt enim et non faciunt. Ergo iustitia Phariseorum est, dicere et non facere. Abundet iustitia uestra super Scribarum et Phariseorum, ut et bona dicatis, et bene uiuatis. Iam ergo de numero centum quinquaginta trium piscium, quid opus est eadem retexere? nostis illa. A decem et septem nascitur numerus crescens, incipe ab uno, perueni ad decem et septem, ut omnes addas, id est, unum  addas et duos, et fiant tres, addas tres, et fiunt sex, addas quatuor et fiant decem, sic omnes adde usque ad decem et septem, et peruenis ad centum quinquaginta tres. Tota ergo intentio nostra esse non debet, nisi quid sibi uolunt decem et septem, ibi est enim fundamentum centum quinquaginta trium. Quid sibi uolunt decem et septem, in lege agnosce decem, decem precepta data sunt. Primo decalogus dicitur, scriptus in tabulis digito Dei, in decem agnosce legem, in septem agnosce Spiritum sanctum. Septenario enim numero commendatur Spiritus sanctus. Ideo nominatur in lege sanctificationis: Septimo die fecit Deus lucem, non dictum est, sanctificauit eum. Fecit firmamentum, non dictum est, sanctificauit firmamentum. Discreuit  mare a terra, iussit germinare terram, non dictum est, sanctificauit. Fecit lunam et sidera, non dictum est sanctificauit. Iussit animalia procedere de aquis, natantia, et uolatilia, non dictum est, sanctificauit. Iussit de terra exire animalia, quadrupedia, et omnia repentia, non dictum est, sanctificauit. Fecit ipsum hominem, non dixit, sanctificauit. uentum est ad septimum diem, ubi requieuit, et ipsum sanctificauit. Per requiem suam Deus significauit requiem nostram. Ibi ergo erit sanctificatio nostra plena, ubi cum illo sine fine requiescamus. Nam quare Deus requiesceret, non enim operando fatigatus est, tu si uerbo facias, non fatigaris, si iubeas et continuo fiat, stas, integer manes. Pauca uerba dixit, unde totum fecit,  et subito lassatus est, ergo legem agnosce in decem, Spiritum sanctum agnosce in septem. Iungatur spiritus legi, quia si acceperis legem et defuerit tibi adiutorium spiritus, non imples quod legis, non imples quod tibi iubetur. Sed homo sub lege, insuper preuaricator tenetur. Accedat spiritus, adiuuet, et fit quod iubetur. Si deest spiritus, littera occidit te: quare littera occidit te? quia preuaricatorem te faciet, non potes excusari de ignorantia, quia legem accepisti, iam quod faceres didicisti, ignorantia te non excusat, spiritus te non adiuuat, ergo peristi. Sed quid ait apostolus Paulus: Littera occidit, spiritus autem uiuificat . Unde spiritus uiuificat? quia facit impleri litteram, ne  occidat. Isti sunt sancti, qui faciunt legem Dei ex dono Dei. Lex iubere potest, iuuare non potest. Accedit adiutor spiritus, et fit iussum Dei cum gaudio, cum dilectione. Nam multi faciunt a timore, sed qui faciunt legem timendo penam, mallent non esse quod timebant. Qui autem faciunt legem amando iustitiam, gaudent et ibi quia non habent inimicam. Ideo dicit Dominus: Concorda cum aduersario tuo cito, cum es cum illo in uia . Quis est aduersarius tuus? sermo legis. Que est uia? uita ista. Quomodo est illa aduersarius? dicit: Non mechaberis, et tu uis mecari. Dicit: Non concupiscas rem proximi tui, et tu uis rapere res alienas. Dicit: Honora patrem et matrem, et tu contumeliosus es in parentibus. Dicit lex: Noli diligere  falsum testimonium, tu a mendacio non recedis. Quando uides, quia ille sermo aliud iubet, et tu aliud facis, non est aduersarius tuus, aduersarium habes malum, non tecum intret in secretarium, compone cum es cum illo in uia, adest Dominus qui uos concordet. Quomodo uos concordat Dominus? donando peccata, et inspirando iustitiam, ut fiant opera bona. Cum ergo concordaberis cum aduersario tuo, id est, cum decalogo legis, per Spiritum sanctum pertinebis ad decem et septem, iam exinde excrescet numerus ad centum quinquaginta tres, eris ad dexteram coronandus, ne remaneas ad sinistram damnandus.



FERIA u.



LECTIO ACTUUM APOSTOLORUM, CAP. uIII.


»Angelus Domini locutus est ad Philippum dicens: Surge et uade contra meridianum ad uiam que descendit ab Hierusalem in Gazam, hec est deserta. Et surgens abiit, et ecce uir Aethiops eunuchus, potens, Candacis regine Aethiopum, qui erat super omnes gazas eius, uenerat adorare in Hierusalem, et reuertebatur sedens super currum suum, legensque Isaiam prophetam. Dixit autem spiritus Philippo: Accede, adiunge te ad currum istum. Accurrens autem Philippus, audiuit illum legentem Isaiam prophetam et dixit: Putasne intelligis que legis? Qui ait: Et quomodo possum intelligere, nisi aliquis ostenderit mihi? Rogauitque Philippum ut ascenderet et sederet secum. Locus autem Scripture hic erat, quam legebat: Tanquam ouis ad occisionem ductus est, et sicut agnus coram tondente se, sine uoce, sic non aperuit os suum. In humilitate iudicium eius sublatum est, generationem eius quis enarrabit? quoniam tolletur de terra uita eius. Respondens autem eunuchus Philippo, dixit: Obsecro te, de quo propheta dicit hoc, de se, an de aliquo alio? Aperiens autem Philippus os suum, et incipiens a Scriptura ista, euangelizauit illi Iesum. Et dum irent per uiam, uenerunt ad quamdam aquam. Et ait Eunuchus: Ecce aqua, quis prohibet me baptizari? Dixit autem Philippus: Si credis in toto corde, licet. Et respondens ait. Credo Filium Dei esse Iesum Christum. Et iussit stare currum, et descenderunt uterque in aquam,  Philippus et eunuchus, et baptizauit eum. Cum autem ascendisset de aqua, spiritus Domini rapuit Philippum, et amplius non uidit eum eunuchus. Ibat autem per uiam suam gaudens. Philippus autem inuentus est in Azoto, et pertransiens euangelizabat ciuitatibus cunctis, donec ueniret Cesaream, nomen Domini nostri Iesu Christi.«

Angelus Domini locutus est ad Philippum, dicens: Surge et uade, etc.  Bene in meridie queritur et inuenitur, et abluitur ille qui deuotione pectoris ardens, uelut quedam gentium primitie, Deo meruit consecrari, in quo spiritualiter illud Psalmiste completum est: Aethiopia preueniet manus eius Deo .

Ad uiam que descendit ab Hierusalem in Gazam,  hec est deserta, etc. Non uia, sed Gaza deserta dicitur. uetus enim illa Gaza, que terminus quondam erat Chananeorum iuxta Aegyptum ad solum usque destructa, et alia pro illa alio loco constructa est, que allegorice gentium plebem designat, olim a Dei cultura desertam, neque ullius prophetarum predicationibus excultam. uia uero que ad eamdem ab Hierosolymis descendens, fontem salutis aperuit Dominus iehsu Christus est qui ait: Ego sum uia, ueritas, et uita , quia superna Hierusalem ad nostra infirma descendit.

Et ecce uir Aethiops eunuchus potens. Pro uirtute et integritate mentis, uir appellatur. Nec immerito, qui tantum studium in Scripturis habebat, ut eas etiam in uia legere non cessabat. Tantumque amoris  in religione gerebat, ut aula regia derelicta, de ultimis mundi partibus ueniret ad templum Domini. Unde iusta mercede, dum querit interpretem lectionis Christum, quem querebat inuenit, plusque, ut Hieronymus ait, in deserto fonte Ecclesie, quam in aurato synagoge templo reperit. Ibi enim quod Ieremias admirando proloquitur: Mutauit Aethiops pellem suam , id est, sorde peccatorum abluta de lauacro Iesu dealbatus ascendit.

Candacis regine Aethiopum. Et in Regum libro legimus quia regina Austri uenit a finibus terre audire sapientiam Salomonis. Moris quippe fuit illi nationi semper a feminis regi, easque Candaces appellari.

Qui erat super omnes Gazas eius, etc. Regina  Aethiopum thesaurarium premittens in Hierusalem, gentium designat Ecclesiam, uirtutum fideique Domino dona laturam. Sed et nominis etymologia conuenit. Potest enim Candacis ex Hebreo commutata interpretari. Ipsa quippe est, cui in Psalmo pro his qui commutabuntur in Scriptura dicitur: Audi, filia, et uide, et inclina aurem tuam, et obliuiscere populum tuum et domum patris tui.

Dixit autem spiritus Philippo: Accede et adiungere ad currum istum, etc. In corde spiritus Philippo loquebatur. Spiritui enim Dei quasi quedam nobis uerba facere est, occulta ui, et que agenda sunt intimare.

Tanquam ouis ad occisionem ductus est. Sicut ouis  cum ducitur ad uictimam non repugnat, sic ille propria passus est uoluntate, uel altiori intellectu, sicut agnus in Pascha immolari solebat, sic Pascha nostrum immolatus est Christus.

Et sicut agnus coram tondente se sine uoce. Non solum enim nos sanguine redemit, sed et lanis operuit, ut algentes in infidelitate, sua ueste calefaceret, et audiremus Apostolum nobis loquentem: Quotquot in Christo baptizati estis, Christum induistis .

Sic non aperuit os suum. Cum in passione sua Pilato et pontificibus pauca, Herodi nulla respondere uolebat.

In humilitate iudicium eius sublatum est. Quia iudex omnium iudicii non reperit ueritatem, sed  absque ulla culpa seditione Iudeorum et Pilati uoce damnatus est.

Generationem illius quis enarrabit?  Aut de diuinitate eius accipiendum est, quod impossibile sit diuine natiuitatis nosse mysteria, de qua Pater loquitur: Ante Luciferum genui te; aut de partu uirginis, quod difficulter possit exponi, cuius rationem Marie querenti per angelum dicitur: Spiritus sanctus superueniet in te, ut uel ab angelo uel euangelista tantum natiuitatis eius sacramenta dicantur, cuius narrator rarissimus est.

Quoniam tolletur de terra uita eius.  Ut nequaquam in terra, sed in celo uiueret. Hoc testimonio cum in Actibus Apostolorum regine Candacis eunuchus redargueretur, et legens non intelligeret,  interpretante Philippo super passione, et nomine Saluatoris, intellexit et statim baptizatus in agni sanguine, quem legebat, uir meruit appellari. Et apostolus genti Aethiopum missus est. Qui igitur oblatus est Pilato, quia ipse uoluit, et non respondit, ut patibulum pro nobis damnatus ascenderet, ipse sicut ouis ad occisionem ductus est, et quasi agnus coram tondente obmutuit. Etenim Pascha nostrum immolatus est Christus ; quem Ioannes Baptista monstrabat, dicens: Ecce agnus Dei, ecce qui tollit peccata mundi . Qui et in Apocalypsi Ioannis euangeliste, agnus occisus sepe monstratur , qui de seipso loquitur in Ieremia: Ego autem sicut agnus innocens, et ductus ad uictimam,  nesciebam . Cum enim nesciret peccatum, pro nobis peccatum factus est , et sicut agnus cum ducitur ad uictimam non repugnat, sic ille propria passus est uoluntate, ut destrueret eum, qui habebat mortis imperium, humilians se usque ad mortem, et mortem crucis . Hic agnus est, in cuius typo immolabatur agnus, cuius cruor litus in postibus exterminatorem fugabat Aegypti, qui non solum sanguine suo nos redemit, sed et lanis operuit, ut algentes infidelitate sua ueste calefaceret. Et audiremus Apostolum loquentem nobis: Quotquot in Christo baptizati estis, Christum induistis . Et in alio loco: Induimini Christum Iesum . Quod uero sequitur: De angustia et de iudicio sublatus est, siue ut Septuaginta  transtulerunt, , id est, in humilitate iudicium eius sublatum est, illud significat, quod de tribulatione atque iudicio ad Patrem uictor ascenderet, siue quod iudex omnium iudicii non reperit ueritatem, sed absque ulla culpa seditione Iudeorum et Pilati uoce damnatus sit, ita ut admiraretur propheta, quod omnium Deus se tradiderit passioni. De quo Paulus loquitur: Si enim credidissent, nunquam Dominum glorie crucifixissent . Sequitur: Generationem illius quis enarrabit? Quod dupliciter intelligitur, aut enim de diuinitate eius accipiendum est, quod impossibile sit diuine natiuitatis nosse mysteria. De qua ipse loquitur in Prouerbiis: Ante omnes colles generauit me . Iuxta illud quod  alibi legimus: Quis cognouit sensum Domini, aut consiliarius eius fuit , id est, nullus, aut de partu uirginis quod difficulter possit exponi, denique cum Marie diceretur ab angelo: Concipies et paries filium, illa respondit: Unde mihi hoc, quia uirum non cognoui, cui rursum angelus: Spiritus, inquit, sanctus ueniet super te, et uirtus Altissimi obumbrabit te , ut uel angelo uel ab angelis tantum natiuitatis huius sacramenta dicantur, cuius narrator rarissimus est.

Aperiens autem Philippus os suum et incipiens ab Scriptura ista, etc.  Philippus interpretatur os lampadis, pulcherque est sensus, quod os lampadis suum aperiret os, dum obscura prophetie in scientie lucem profert. Quamuis et iuxta  historiam possit ista circumlocutio designare aliquanto longiorem futurum tunc esse eius sermonem.

Et dum irent per uiam uenerunt ad quamdam aquam. Est hodie Bethsur siue Bethsoro uicus in tribu Iuda, siue Beniamin euntibus ab Helia Chebron uicesimo milliario iuxta quem fons ad radicem montis ebulliens, ab eadem qua gignitur, sorbetur humo. Apostolorum Acta referunt in huius uiculi fonte eunuchum a Philippo fuisse baptizatum. Nam est et alia Bethsur in tribu Iuda, mille passus distans ab Eleutheropoli.

Et ait eunuchus: Ecce aqua, quis prohibet me baptizari? et iussit stare currum; et descenderunt uterque in aquam, Philippus et eunuchus, et baptizauit  eum. O quam mira doctoris uirtus erat in uehiculo. Eunuchus sacras litteras legebat, sed de quo legeret ignorabat, sed tamen eum quem in libro nesciens legebat, pia mente scire cupiebat. uenit Philippus philosophus, ostendit ei Iesum, qui clausus latebat in littera. Et secundum aliam traditionem, dixit Philippus eunucho: Si credis ex toto corde, saluus eris. Et respondit eunuchus: Credo in Christum filium Dei, et ea hora baptizatus est, fidelis factus et sanctus est, et de discipulo magister effectus est, et deinceps predicator, et gentis sue apostolus effectus est.

Cum autem ascendissent de aqua, Spiritus Domini rapuit Philippum, etc. Sunt quidam qui hec angelum  in Spiritu sancto fecisse testantur, ut Hieronymus prodit. Nam et similiter factum legitur de Habacuc portante prandium Danieli.

Philippus autem inuentus est in Azoto. Azotus oppidum est insigne Palestine, quod Hebraice uocatur, [Figure: [Hebrew text] 2Kb] , Asdod, in sorte tribus Iude, et est una de quinque olim ciuitatibus Allophylorum, cui decreta fuit, sed non retenta ab ea, quia nequaquam ueteres accolas potuit expellere.

Et pertransiens euangelizabat ciuitatibus cunctis, donec ueniret Cesaream. Cesarea Palestine dicitur, ubi infra domum habuisse describitur Philippus, que usque hodie demonstratur, nec non et cubiculum quatuor filiarum eius uirginum prophetantium. Cesaree ciuitates due sunt in terra repromissionis.  Una Cesarea Palestine in littore maris Magni, itaque quondam Pyrgos, id est, turris Stratonis dicta est, sed ab Herode rege Iudee nobilius et pulchrius, et contra uim maris multo utilius exstructa, in honorem Cesaris Augusti Cesarea cognominata est. Qui etiam templum in ea marmore albo construxit, in qua nepos eius Herodes ab angelo percussus, Cornelius centurio baptizatus, et Agapus propheta zona Pauli ligatus est . Altera uero Cesarea Philippi, cuius Euangelium meminit esse tetrarchiam, ad radices montis Libani facta, et in honore Cesaris cognominata est. Sed et tertia Cesarea Cappadocie metropolis est, cuius Lucas ita meminit: Descendens Cesaream et salutauit Ecclesiam.

Egreditur hic Smaragdus a mentione ciuitatis Cesaree  in nomina regionum et locorum que sunt in Actis apostolicis. Eadem habentur in Hieronymo.

Sed quia in hoc loco de ciuitatibus mentio facta est, necessarium duximus, ut de pluribus istius libri ciuitatibus, locis, prouinciisue mentionem in hoc loco faciamus. Acheldemach est in Helia, ad australem plagam montis Sion, que hactenus iuxta Iudeorum consilium mortuos ignobiles terra tegit, alios sub diuo putrefacit. Asia regio que Minor cognominatur, undique circumdata est mari, cuius prouincie sunt, Phrygia, Pamphylia, Cilicia, Lycaonia, Galatia, et alie multe. Arabia regio inter sinum maris Rubri, qui Persicus, et eum, qui Arabicus uocatur, habet gentes multas, Moabitas, Ammonitas, Idumeos, Saracenos, aliasque quam plures: hec sacra interpretari  dicitur, eo quod odores creet odoriferos. Greci , nostri Beatam, uocauerunt. Antiochia ciuitas est Syrie, in qua Barnabas et Paulus apostoli sunt ordinati. Est et alia in Asia, in qua idem predicantes Iudeis dixerunt: uobis oportebat primum loqui uerbum Dei. Sed quoniam repulistis illud, ecce conuertimur ad gentes . Alexandria ciuitas est Aegypti, in qua beati Marci euangeliste tumulus hodie in Ecclesia ueneratur. Amphipolis est ciuitas Macedonie. Est et altera eiusdem nominis in Syria. Apollonia ciuitas est Macedonie. Est et altera in Africa, que dicitur Pentapolis. Athene ciuitas est Achaie, philosophie studiis dedita, cuius Pyreus portus, septemplici quondam muro communita fuisse  describitur. Areopagus Athenarum curia, que interpretatur uilla Martis, quod ipse ibi quondam, cum ducentis duodecim diis iudicatus est. Appii Forum, nomen fori Rome ab Appio quondam consule tractum, a quo et uia Appia uocata est. Babylon metropolis regni Chaldeorum est, ubi eorum qui edificabant turrim lingue diuise sunt, unde et Babylonia uocatur. Que per quadrum sita, ab angulo usque ad angulum muri, sedecim millia passuum tenuisse, id est, simul per circuitum sexaginta quatuor millia refert Herodotus et multi alii, qui Grecas historias scripserunt. Bithynia prouincia Asie Minoris est, ipsa est et maior Phrygia. Berea ciuitas in Macedonia est, que uerbum Domini nobiliter accepit. Cappadocia regio in capite Syrie est, ad septentrionis  plagam. Cyrene ciuitas est in Libya, cuius regio Pentapolitana uocatur, eo quod quinque urbibus maxime fulgeat. Creta Greca insula, centum quondam urbibus nobilis, unde et Centipolis dicta est. Cyprus insula mari Pamphylio, quindecim quondam oppidis insignis, famosaque diuitiis, et maxime eris. Cilicia prouincia Asie est, quam Cydnus amnis intersecat. Charra ciuitas Mesopotamie est, ubi fuit Abrahe patriarche hospitium. Corinthus ciuitas Achaie maritima. Cenchre portus Corinthiorum ciuitatis. Chio insula ante Bithynia, in cuius nomen Syra lingua masticem designat, eo quod ibi mastix gignatur. Damascus nobilis urbs Phenices, que quondam in omni Syria tenuit principatum, et nunc Saracenorum metropolis est, unde et rex eorum Nauuias  famosam in ea sibi sueque genti basilicam dedicauit, Christianis in circuitu ciuibus beati Baptiste Ioannis ecclesiam frequentantibus. Derben ciuitas est Lycaonie prouincie, Elamite principes Persidis ab Elam filio Sem uocati. Ephesus Amazonum opus ciuitas Asie est, ubi requiescit euangelista Ioannes. Phenicia prouincia est Syrie cuius partes sunt Samaria et Galilea et alie plurime. Galilee due sunt, una gentium uicina finibus Tyriorum in tribu Nephtalim, altera circa Tyberiadem et stagnum Genesareth in tribu Zabulon. Gaza ciuitas insignis est Palestine, que apud ueteres erat terra Chananeorum. Galatia prouincia Asie, a Gallis uocabulum trahens, qui in auxilium a rege Bithynie  uocati, regnum cum eo acta uictoria diuiserunt, sicque deinde Grecis admixti, primo Gallogreci, postea Galate sunt appellati. Hadrumetus ciuitas est in Byzantia regione Africe. Adria nomen ciuitatis contra Rauennam, que eidem mari, in cuius ripa sita est, nomen etiam Adriatici dedit. Ioppe oppidum Palestine est maritimum in tribu Dan. Iconium ciuitas est Lycaonie, est et altera in Cilicia. Libye prouincie due sunt, una Cyrenaica, de qua dictum est, partes Libye, que est circa Cyrenen. Est et alia Aethiopum. Lydda ciuitas Palestine est, in maris Magni littore sita, que nunc Diospolis appellatur. Lycaonia prouincia Asie est. Est et alia eiusdem nominis in Phrygia minore. Lystra ciuitas est Lycaonie. Lycia prouincia est Asie. Media a Madai  filio Iapeth appellata. Sunt autem inter flumen Indum regiones iste, Aracusia, Parthia, Assyria, quas Scriptura sacra uniuersas sepe Medie nomine uocat. Macedonia prouincia Grecorum est, uirtutibus Alexandri Magni nobilior facta. Miletus ciuitas in Asia est, ubi Paulus maiores Ephesiorum alloquitur. Nazareth uiculus est in Galilea, iuxta montem Thabor. Unde et Dominus iehsu Nazareus est uocatus. Habet ecclesiam in loco, quo angelus ad beatam Mariam euangelizaturus intrauit, habet et aliam, ubi Dominus est nutritus. Neapolis ciuitas est Carie, que est prouincia Asie. Pontus regio est multarum gentium iuxta mare Ponticum, quod Asiam et Europam disterminat, et propter plurimam ostiorum Danubii infusionem, dulcius ceteris esse cognoscitur. Pamphylia  prouincia est Asie. Pamphus ciuitas est in Cypro insula. Pergen ciuitas est Pamphylie prouincie. Philippis ciuitas est in prima parte Macedonie. Ptolomais, ciuitas est Iudee, iuxta montem Carmelum. Est et altera in Pentapoli prouincie Africe. Puteolis ciuitas colonia Campanie, eadem dicitur Ceadicta. Rhodus Cycladum insularum nobilissima, distat autem a portu Asie uiginti millibus passuum. Regium est ciuitas Sicilie maritima. Sichem ciuitas est Iacob, nunc Neapolis dicta, iuxta sepulcrum Ioseph, ubi nunc est ecclesia fabricata ex latere montis Garizim. Sina mons in regione Madian super Arabiam, qui alio nomine Horeb appellatur. Unde dicitur: Et fecerunt uitulum in Horeb, cum hoc Moses in Sina factum scripserit. Saronas, quod interpretatur campestris,  regio est, que Petro predicante fidei continuo fructus germinauit. Sidon urbs Phenicis est, insignis artifex uitri. Seleucia ciuitas Syrie nobilis, in promontorio Syrie Antiochie sita. Salamis ciuitas est in Cypro insula, nunc Constantia dicta. Samothracia insula est in Pacatico sinu. Syria que Hebraice dicitur [Figure: [Hebrew text] 2Kb] regio est inter flumen Euphraten et mare Magnum usque ad Aegyptum pertingens. Habet maximas prouincias, in quibus gentes sunt duodecim. Samos insula est in mari Aegeo, in qua reperta prius fictilia uasa traduntur, unde et uasa Samia appellata sunt. Smyrna ciuitas est in Asia Lycie prouincie, cuius Lucas meminit dicens: Nauigantes uenimus in Smyrnam Lycie. Syrtes dicuntur arenosa loca in mari Magno, multum terribilia et metuenda. Syracusa metropolis  Sicilie sub promontorio Pachino. Tarsus ciuitas metropolis Cilicie, Paulo apostolo gloriosa. Tyrus metropolis Phenicis in tribu Nephthalim, cuius maxime nobilitas conchylio et purpura constat. Troas ciuitas Asie maritime. Thyatira ciuitas Libye, que est prouincia Asie. Thessalonica ciuitas Macedonie.



EuANGELIUM IOANNIS, CAP. XX.

»Maria stabat ad monumentum foris plorans. Dum ergo fleret, inclinauit se et respexit in monumentum, et uidit duos angelos in albis sedentes, unum ad caput et unum ad pedes, ubi positum fuerat corpus Iesu. Dicunt ei illi: Mulier, quid ploras? Dicit eis: Quia tulerunt Dominum meum,  et nescio ubi posuerunt eum. Hec cum dixisset, conuersa est retrorsum, et uidit Iesum stantem, et nesciebat quia iehsu est. Dicit ei iehsu: Mulier, quid ploras? Quem queris? Illa existimans quia hortulanus esset, dicit ei: Domine, si tu sustulisti eum, dicito mihi. Ubi posuisti eum, et ego eum tollam? Dicit ei iehsu: Maria. Conuersa illa dicit: Rabboni, quod dicitur magister. Dicit ei iehsu: Noli me tangere, nondum enim ascendi ad Patrem meum. uade autem ad fratres meos, et dic eis: Ascendo ad Patrem meum et Patrem uestrum, Deum meum et Deum uestrum. uenit Maria Magdalene, annuntians discipulis, quia uidi Dominum, et hec dixit mihi.«

Maria autem stabat ad monumentum foris plorans.   Pensandum est huius mulieris mentem quanta uis amoris accenderat, que a monumento Domini etiam discipulis recedentibus, non recedebat, exquirebat quem non inuenerat. Flebat inquirendo, et amoris sui igne succensa, eius quem ablatum credidit ardebat desiderio, et oculi qui Dominum quesierunt, et non inuenerunt, lacrymis iam exundabant, amplius dolentes quod fuerat ablatus de monumento, quam quod fuerat occisus in ligno, quoniam magistri tanti, cuius eis uita subtracta fuerat, nec memoria remanebat. Unde contigit ut eum sola tunc uideret que remansit, quia nimirum uirtus boni operis perseuerantia est, ut uoce ueritatis dicitur: Qui autem perseuerauerit usque in finem, hic saluus erit .


Dum ergo fleret, inclinauit se, et prospexit in monumentum, et uidit duos angelos in albis sedentes, unum ad caput, et unum ad pedes, etc.  Ista itaque, que sic amabat, que se ad monumentum, quod prospexerat, iterum inclinat, uideamus quo fructu uis amoris in ea ingeminat opus inquisitionis. Sequitur: uidit duos angelos in albis sedentes, unum ad caput, et unum ad pedes, ubi positum fuerat corpus Iesu. Quid est, quod in loco Dominici corporis duo angeli uidentur, unus ad caput, atque alius ad pedes sedens? nisi quod Latina lingua, nuntius dicitur, et ille ex passione sua nuntiandus erat, qui et Deus est ante secula, et homo in fine seculorum, quasi ad caput sedet angelus, cum per apostolum predicatur, quia in principio erat uerbum,  et uerbum erat apud Deum, et Deus erat uerbum , et quasi ad pedes, sed angelus cum dicitur: Et uerbum caro factum est.

 Possumus etiam et duos angelos, duo Testamenta cognoscere, unum prius, et aliud sequens, qui uidelicet angeli per locum Dominici corporis sibimet ipsis sunt coniuncti, quia nimirum utraque Testamenta, dum pari sensu incarnatum, et mortuum, ac resurrexisse Dominum nuntiant, quasi Testamentum prius ad caput, et testamentum posterius ad pedes sedet.

Dicunt ei: Mulier, quid ploras? Quasi dixissent, non est opus mortuum plorare, quem uiuentem credere debes.


Dicit eis: Quia tulerunt Dominum meum, etc. Dominum suum uocans, Domini sui corpus exanime, a parte totum significans, sicut omnes confitemur Iesum Christum Filium Dei unicum Dominum nostrum, quod utique simul est, et uerbum et anima et caro. Crucifixum tamen et sepultum, cum sola eius sepulta sit caro: Et nescio, inquit, ubi posuerunt eum. Hec erat causa maior doloris, quod nesciebat quo iret ad consolandum dolorem, sed prope erat hora qua tristitia eius uerteretur in gaudium.

Hec cum dixisset, conuersa est retrorsum, et uidit Iesum stantem, et non sciebat quia iehsu est. Notandum quod Maria, que adhuc de Domini resurrectione dubitabat, retrorsum conuersa est ut uideret Iesum, quia uidelicet per eamdem dubitationem suam, quasi  terga in Domini faciem miserat, quem resurrexisse minime credebat. Sed quia amabat et dubitabat, uidebat et non cognoscebat eum, quem illi amor ostenderat. Dubietas abscondebat, cuius adhuc ignorantia exprimitur, cum infertur: Et nesciebat quia iehsu esset.

Dicit ei iehsu: Mulier, quid ploras? etc. Interrogatur doloris causa, ut augeatur desiderium, quatenus cum nominaret quem quereret, in ardore eius ardentius estuaret.

Illa estimans, quia hortulanus esset, dicit ei: Domine, si tu sustulisti eum, etc. Forsitan nec errando hec mulier errauit, que Iesum hortulanum credidit. Annon ei spiritaliter hortulanus erat, qui in eius pectore, per amoris sui, semina uirtutum uirentia  plantauit sata. Sed quid est, quod uiso eo, quem hortulanum credidit, cui necdum dixerat quem querebat? Ait ei: Domine, si tu sustulisti eum, dicito mihi. Nemo calumnietur mulierem, quod hortulanum dixerit Dominum et Iesum magistrum, ibi enim rogabat, hic agnoscebat, ibi honorabat hominem a quo beneficium postulabat, hic recolebat doctorem, a quo discernebat humana et diuina, discebat, appellabat Dominum, cuius ancilla non erat, ut perueniret ad Dominum, cuius erat. Aliter ergo dixit: Sustulerunt Dominum meum, aliter autem: Domine, si tu sustulisti eum. Ibi ex ueritate, hic ex honore. Querebat itaque et non dicebat. Que cum dixisset: Domine, si tu sustulisti eum. Hoc habet uis amoris, hoc agere solet in animo, ut quem semper ipse cogitat,  nullum alium credat ignorare. Recte et hec mulier, quem querit non dicit, et tamen dicit: Si tu sustulisti eum, quia alteri non putat esse incognitum quem ipsa continuo plangit desiderio.

Dicit ei: Maria Conuersa illa dicit ei: Rabboni, quod dicitur, magister. Postquam eam communi uocabulo appellauit ex sexu, et agnitus non est, uocat ex nomine, ac si aperte dicat ei: Recognosce eum, a quo recognosceris. Perfecto quoque uiro dicitur: Noui te ex nomine. Quia homo commune omnium nostrum uocabulum est, Mose uero proprium, cui recte dicitur quia ex nomine scitur, ac si aperte Dominus dicat: Non te generaliter ut ceteros, sed specialiter pre ceteris scio. Maria ergo, quia uocatur  ex nomine, recognoscit auctorem, atque eum protinus Rabboni, id est, magistrum uocat, quia et ipse erat qui querebatur exterius, et ipse qui eam exterius, ut quereret, docebat.

Dicit ei iehsu: Noli me tangere, nondum enim ascendi ad Patrem meum.  Sic enim dictum est: Noli me tangere, ut in illa femina figuraretur Ecclesia de gentibus, que in Christo non credidit, nisi cum ascendisset ad Patrem. Aut certe sic se credi uoluit iehsu, hoc est, sic se specialiter tangi, quod ipse est et Pater unum sint. Aliter, non recte tangitur, id est, non recte creditur.

 Iam uero ab euangelista non subditur, quid mulier fecerit, sed ex eo innuitur, quod audiuit, cui dicitur: Noli me tangere, nondum enim  ascendi ad Patrem meum. In his namque uerbis ostenditur, quod Maria amplecti uoluit eius uestigia, quem recognouit, sed ei magister dicit: Noli me tangere. Non quia post resurrectionem Dominus tactum renuit feminarum, cum de duabus ad sepulcrum eius scriptum sit: Accesserunt et tenuerunt pedes eius. Sed cur tangi non debeat, ratio quoque additur cum subinfertur: Nondum enim ascendi ad Patrem meum. In corde etenim nostro, tunc iehsu ascendit ad Patrem, cum equalis creditur Patri. Nam quisquis eum equalem Patri non credit, adhuc in eius pectore ad Patrem non ascendit. Ille ergo Iesum ueraciter tangit, qui Patri Filium ceternum credit.

uade ad fratres meos, et dic eis: Ascendo ad Patrem meum, et reliqua. Non ait Patrem nostrum;  aliter ergo meum, aliter uestrum. Natura meum, gratia uestrum, et Deum meum, et Deum uestrum. Neque hic dixit: Deum nostrum. Ergo et hic, aliter meum, aliter uestrum. Deum meum, sub quo et ego homo sum: Deum uestrum, inter quos et ipse mediator sum. Cum eum dicat et uestrum, cur non communiter dicit nostrum? sed distincte loquens indicat, quia eumdem Patrem et Deum dissimiliter habet ipse quam nos: Ascendo ad Patrem meum, uidelicet per naturam, et Patrem uestrum per gratiam: ad Deum meum, quia descendi, ad Deum uestrum, quia ascendistis: quia enim et ego homo, Deus mihi est; quia uos ab errore liberati, Deus est uobis. Distincte ergo mihi Pater et Deus est, quia quem ante secula Deum genuit, hominem in fine  seculorum mecum creauit.

uenit Maria Magdalene annuntians discipulis, etc. Ecce humani generis culpa ibi abscinditur unde processit. Quia enim in paradiso mulier uiro propinauit mortem, a sepulcro mulier uiris annuntiat uitam, et dicta sui uiuificatoris narrat, que mortiferi serpentis uerba narrauerat, ac si humano generi, non uerbis Dominus, sed rebus dicat, de qua manu uobis illatus est potus mortis, de ipsa suscipite poculum uite.



CONCORDIA.

In hoc istarum duarum fit concordia lectionum, quia locutus est angelus Marie, locutus et Philippo. Euangelizauit Iesum Philippus eunucho, nuntiauit Maria apostolis Iesum.



FERIA uI.



EPISTOLA PETRI APOSTOLI I, CAP. III.

»Christus semel pro peccatis nostris mortuus est, iustus pro iniustis, ut nos offerret Deo mortificatos quidem carne, uiuificatos autem spiritu. In quo et his qui in carcere erant, spiritaliter ueniens predicauit. Qui increduli fuerant aliquando, quando exspectabant Dei patientiam in diebus Ne, cum fabricaretur arca, in qua pauci, id est, octo anime salue facte sunt per aquam. Quod et uos nunc similis forme saluos facit baptisma, non carnis depositio sordium, sed conscientie bone interrogatio in Deum, per resurrectionem Iesu Christi, qui est in dextra Dei.«

Christus semel pro peccatis nostris mortuus est, etc.   Qui ergo iustus patitur, Christum imitatur; qui in flagellis corrigitur, latronem, qui in cruce Christum cognouit, et post crucem paradisum cum Christo intrauit. Qui nec inter flagella desistit a culpis, sinistrum imitatur latronem, qui propter peccata ascendit in crucem, et post crucem ruit in tartarum. Ideo autem Christum semel mortuum esse commemorat, ut nobis quoque in memoriam reuocet, quia temporaneis nostris passionibus merces reddetur eterna.

Ut nos offerret Deo, mortificatos quidem carne, etc. De hac mortificatione carnis, et uiuificatione spiritus, quam habent hi qui pro Domino per patientiam laborant. Dicit et apostolus Paulus: Et si exterior homo noster corrumpitur, sed tamen is qui intus est  renouatur de die in diem . Offert ergo nos Deo Patri Christus, cum post mortificationem carnis pro illo immolari gaudemus, id est, uitam nostram laudabilem in conspectu Patris ostendit. uel certe offert nos Deo, cum absolutos carne, in eternum nos regnum introducit. Sane hoc quod dicitur: uiuificatos autem spiritu, sanctus Athanasius Alexandrie pontifex, non ad hominis spiritum, qui mortificata carne melius uiuificatur, dicente Propheta de Domino: Ut uiuificet spiritum humilium, et uiuificet cor contritum, sed ad gratiam potius refert Spiritus sancti, qui mortificantibus carnem suam uitam tribuit sempiternam. Utitur enim et hoc testimonio contra Arianos, qui equalitati sancte Trinitatis contradicunt, astruensque indiuiduam diuine operationis  unitatem. uiuificet Pater, uiuificet Filius, uiuificet Spiritus sanctus. Proinde licet et filius, quia scriptum est: Sicut enim suscitat Pater mortuos et uiuificat, sic et Filius quos uult uiuificat, Spiritus uero sanctus et hoc testimonio declaratur, quo dicitur de Filio, ut nos offerret Deo, mortificatos quidem carne, uiuificatos autem spiritu. Ideoque quorum una operatio est, horum esse dispar essentia uel substantia non possit.

In quo et his qui in carcere erant, spiritaliter ueniens predicauit, etc. Qui nostris temporibus carne ueniens, iter uite mundo predicauit, ipse etiam ante diluuium eis qui tunc increduli erant et carnaliter uixerant, spiritu ueniens predicauit. Ipse enim per Spiritum sanctum erat in Ne, ceterisque, qui tunc  fuere, sanctis, et per eorum bonam conuersationem, prauis illius eui hominibus, ut ad meliora conuerterentur, predicauit. Conclusos namque in carne dicit, carnalibus desideriis aggrauatos. Unde de illis Scriptura ait: quod omnis caro corruperat uiam suam . Quod autem dicit, in quo, significat in eo, quod premiserat, ut nos offerret Deo, quod et tunc, si qui ad predicationem Domini, quam per uitam fidelium pretendebat, credere uoluissent, eos offerre Deo Patri gaudebat. Si qui autem detrahebant de bonis, tanquam de malefactoribus, hi ueniente diluuio confundebantur. Nam et de utroque potest intelligi, quod ait: In quo, id est, in quo et eis qui in carne conclusi erant, spiritu, id est, spiritaliter ueniens predicauit, ut post eamdem predicationem suam  et credentibus corona laudis, et his qui in infidelitate persisterent, confusio nasceretur. Quidam codices habent: In quo et his qui in carne erant, spiritu ueniens predicauit, quod ad eamdem prauorum atque incredulorum intentionem respicit, qui cordis tenebris obscuratum habet sensum, merito etiam in hac uita in carcere conclusi esse dicuntur, in quo uidelicet carcere, in interioribus adhuc tenebris, hoc est, cecitate mentis, et operibus iniustis grauantur, donec carne soluti, in tenebras exteriores etiam in carcerem proiiciantur eterne damnationis, de quo Dominus in Euangelio: Et iudex, inquit, tradet te ministro, et in carcerem mitteris . Quamuis etiam sancti in hac uita, se in carcere positos, cum gaudium superne patrie  sitiunt, merito proclamant, iuxta illud Psalmiste: Educ de carcere animam, ad confitendum nomini tuo . Distat namque multum inter utrumque carcerem. Siquidem reprobi in carcere sunt peccatorum et ignorantie. Iusti uero in carcere licet tribulationum positi, luce semper iustitie, dilatato in Deum corde fruuntur, quod significauerunt apostoli Paulus et Silas, cum media nocte in initio carceris horrore, uincti licet et flagellati, hymnum Deo laudis letissima uoce canebant. Quidam hunc locum ita interpretatus est, quod consolationem illam de qua dicit apostolis Dominus: Multi prophete et iusti cupierunt uidere que uos uidetis et non uiderunt, et audire que uos auditis, et non audierunt , de qua et Psalmista:  defecerunt, inquit, oculi mei in eloquium tuum, dicentes: Quando consolaberis me ? Sancti quiescentes in inferno desiderauerunt, quod descendente in inferna Domino, etiam his qui in carcere erant, et increduli quondam fuerunt in diebus Ne, consolatio uel exhortatio predicata fuerit. Hec ille dixerit. Sed catholica fides habet, quod descendens ad inferna Dominus, non incredulos inde, sed fideles solummodo suos educens, ad celestia secum regna perduxerit, neque exutis corpore animabus, et inferorum carcere damnatis, salutem quam ante mortem dilexerant, predicauerit, sed carcere scelerum inclusis in hac uita, uel per se ipsum, uel per suorum exempla, siue  uerba fidelium quotidie uiam uite demonstrat, de quibus dicit:

Qui increduli fuerant aliquando, exspectabant Dei patientiam. In diebus Ne cum fabricaretur arca, nam et ipsa Dei patientia predicatio eius erat, cum Ne centum annos arce operibus insistens, quid mundo futurum esset, quotidiani operis executione monstrabat, quia Paulus ait: An ignoras quia patientia Dei ad penitentiam te adducit, etc. Alia translatio hunc locum ita habet: Christus semel pro peccatis nostris mortuus est, iustus pro iniustis, ut nos adducat ad Deum, mortificatos corpore, sed uiuificatos in spiritu, in quo spiritu et eis qui in carne erant predicauit, qui quondam non crediderant in diebus illis, cum exspectaret patientia.


In diebus Ne, cum fabricaretur arca, in qua pauci, id est, octo anime salue facte sunt per aquam, quod et uos nunc similis forme saluos facit baptisma. Formam baptismi assimilatam dicit arce, et aquis diluuii, et recte omnino, quod et ipsa fabricatio arce de lignis leuigatis, constructionem signat Ecclesie, que fit de collectione animarum fidelium per architectos uerbi. Et quod pereunte orbe toto, pauci, id est, octo anime salue facte sunt per aquam, significat quod ad comparationem pereuntium gentilium, Iudeorum, hereticorum, et falsorum fidelium, multo breuior est numerus electorum. Unde de angusta porta et arcta uia que ducit ad uitam dicitur: Et pauci sunt qui inueniunt eam . Et iterum: Nolite timere, pusillus grex, quia complacuit Patri  uestro, dare uobis regnum .

Non carnis depositio sordium, sed conscientie bone interrogatio in Deum. Ubi est enim conscientia bona, nisi ubi est et fides non ficta? Docet namque apostolus Paulus, quod finis precepti est caritas de corde puro, et conscientia bona, et fide non ficta . Quod ergo aqua diluuii non saluauit extra arcam positos, sed occidit sine dubio, prefigurabat omnem hereticum, licet habentem baptismatis sacramentum in aliis, sed ipsis aquis ad inferna mergendum, quibus arca subleuatur ad celum. Ipse quoque octonarius numerus animarum, que salue facte sunt per aquam, significat quia sancta Ecclesia in sacramentum Dominice resurrectionis baptismi lauacrum percipit, ut sicut ipse resurrexit a mortuis per gloriam  Patris, ita et nos expurgati a peccatis per aquam regenerationis, in nouitate uite ambulemus . Octaua namque dies, hoc est, post septimam sabbati Dominus a mortuis resurgens, et exemplum nobis future resurrectionis, et mysterium noue conuersationis, qua in terris positi, celestem uitam ageremus ostendit, quam etiam ipse Petrus exponendo subiungit, dicens:

Per resurrectionem Domini Iesu Christi, qui est in dextra Dei. Deglutiens mortem, ut uite eterne participes efficeremur, profectus in celum. Sicut enim ipse resurgens a mortuis, ascendens in celum, et sedet a dextris Dei, sic etiam nobis per baptisma uiam salutis, ac regni celestis introitum patere signauit.  Bene autem ait, deglutiens mortem. Quod enim deglutimus, agimus ut uirtute nostri corporis assumptum nusquam pareat. Et deglutiuit mortem Dominus, quam resurgens a mortuis ita funditus consumpsit, ut nichil contra se ultra per attactum alicuius corruptionis ualeret, ac manente specie ueri corporis, abesset prorsus labes omnis prisce fragilitatis. Quod ipsum et nobis in fine promittitur futurum, dicente apostolo, cum de nostra resurrectione loqueretur: Tunc fiet sermo qui scriptus est: Absorpta est mors in uictoria . Bene absorpta, quia cum et nos uite eterne participes fuerimus effecti, ita nimirum uirtus corporalis immortalitatis, omne preterite corruptionis neuum tollet, quomodo solet flamma ignis immissam sibi  aque guttam ardoris sui consumere uirtute.



ITEM ALIA EXPOSITIO.

Christus semel pro peccatis nostris mortuus est. Semel autem dixit, quia Christus surgens a mortuis iam non moritur, et mors illi ultra non dominabitur .

Iustus. Illi enim Psalmista dicit: Iustus es, Domine, et rectum iudicium tuum . Et Daniel ait: Et tibi, Domine, iustitia, nobis autem confusio faciei .

Pro iniustis. De nobis enim Daniel ait: Peccauimus, iniuste egimus, iniquitatem fecimus .

Ut nos offerret Deo, mortificatos quidem carne, uiuificatos autem spiritu.  Mortificatos carne dicit: id est, desideria carnalia non habentes,  ad quam mortificationem nos Paulus adhortatur dicens: Mortificate membra uestra, que sunt super terram, fornicationem , et omnia uitia. Et illud: Si spiritu facta carnis mortificaueritis, uiuetis . Nisi enim prius peccato moriamur, non possumus per iustitiam uiuere Deo. Quod autem dicit uiuificatos spiritu, intelligitur uiuificatos in anima, anima enim spiritus intelligitur. Siue mortificatio carnis, et uiuificatio spiritus, in baptismo fieri intelligitur. Morte enim Christi baptizamur. In illa sine dubio morte, qua peccato mortuus est semel, ut et nos separemur a peccato, et uiuamus Deo.

 Aliter mortificatos carne, ne litteram legis carnaliter intelligamus. uiuificatos autem spiritu, id est, spiritualiter sensum legis intelligentes  uiuamus. Non enim idcirco nos Christus abstraxit a lege peccati, ut uetustati littere seruiamus, id est, ut circumcisionem recipiamus, et sabbata, uel cetera, que uetusta legis littera continet. Sed ut legi Dei in spiritus nouitate seruiamus, id est, ex omnibus que in ea scripta sunt, spiritalem sensum, Spiritu donante, capiamus.

De Christo dictum est: Mortificatus carne, uiuificatus spiritu. Sic de homine dici potest: Tabefactus carne, iustificatus, uiuificatus spiritu.

In quo. Subauditur, in quo spiritu, in illo scilicet de quo superius dicit: uiuificatos autem spiritu.

Et his qui in carcere erant. Id est, in arca, uel in corporis carcere clausi.


Spiritaliter ueniens predicauit. Iisdem scilicet, qui incarnatus de Spiritu sancto et Maria uirgine, nobis postea ueniens uisibilis, predicauit. Ipse tunc illis spirando spiritaliter predicabat. Dicebat enim ad Ne: Non permanebit spiritus meus in homine in eternum, quia caro est. Et illud: Delebo hominem quem creaui a facie terre, ab homine usque ad animantia, a reptili usque ad uolucres celi, penitet enim me fecisse eos. Item dixit Dominus ad Ne: Finis uniuerse carnis uenit coram me. Repleta est terra iniquitate, et ego disperdam eos cum terra. Fac tibi arcam de lignis leuigatis, etc. .

Qui increduli fuerant aliquando, exspectabant Domini patientiam. Id est, qui ante increduli erant, audientes Ne predicantem, ea que a Domino  audiens, acceperat, et uidentes arce fabricam, per centum annorum, protendere tempus crediderunt, exspectantes Domini patientiam, et salui facti sunt in arca.

In qua pauci, id est, octo anime salue facte sunt per aquam. Id est quatuor uiri, Ne, Sem, Cham, et Iapheth, et quatuor uxores eorum, id est, Puarfara, Parfia, Catafluia, Fluia.

 Ne uero, qui requies interpretatur, Christum significat, qui dicit: Discite a me, quia mitis sum, et humilis corde, et inuenietis requiem animabus uestris. Solus inuenitur iustus Ne in illa gente, cui septem homines donantur propter iustitiam suam. Solus iustus est Christus, cui septem Ecclesie, propter septemplicem spiritum illuminantem,  in unam Ecclesiam, quasi in unam arcam condantur. Quod arcam instruxit Ne de lignis non putrescentibus, Ecclesiam significat, que construitur a Christo de hominibus in eternum uicturis. Arca enim Ecclesiam demonstrat, que natat in fluctibus mundi huius. Sicut enim tunc Ne cum suis per aquam et lignum saluatus est, sic et nunc familia Christi per baptismum et crucis passionem saluantur. Unde et hic subditur:

Quod et uos nunc similis forme saluos facit baptisma. Quia sicut tunc aqua eos qui in arca erant saluauit, ita et nunc eos, qui in Ecclesie unitate permanent, delendo peccata baptismus conseruat. Et sicut tunc qui extra arcam erant perierunt, ita et nunc, qui extra Ecclesiam sunt peribunt.


Non carnis depositio sordium. Id est, non baptisma, quod sordes deponit carnis, sed quod maculas lauat mentis. Baptisma enim ablutio interpretatur uel tinctio.

Sed conscientie bone interrogatio in Deum. Interrogatio enim sacerdotis est: Credis in Deum Patrem omnipotentem, et in Iesum Christum Filium eius, et in Spiritum sanctum? Responsio autem bone et simplicis conscientie est: Credo, que responsio hominem saluat, et ab eterno interitu liberat.

Per resurrectionem Domini nostri Iesu Christi, qui est in dextera Dei. Ut illud: Resurrexit a mortuis, ascendit in celum, sedet a dextram Dei, que sessio equalitatem potestatis eius cum Patre significat.



EuANGELIUM MATTHAEI, CAP. ULTIMO.

»Undecim discipuli abierunt in Galileam in montem ubi constituerat illis iehsu. Et uidentes eum, adorauerunt, quidam autem dubitauerunt. Et accedens iehsu, locutus est illis, dicens: Data est mihi omnis potestas in celo et in terra. Euntes docete omnes gentes, baptizantes eos, in nomine patris et filii et spiritus sancti, docentes eos seruare omnia quecunque mandaui uobis. Et ecce ego uobiscum sum omnibus diebus, usque ad consummationem seculi.«

Undecim discipuli abierunt in Galileam in montem ubi constituerat illis iehsu.  Post resurrectionem enim iehsu in Galilea monte conspicitur, ibique adoratur, licet quidam dubitent, sed dubitatio  eorum nostram auget fidem, dum manifestius ostenditur Thome, et latus lancea uulneratum, et manus fixas demonstrat clauis.

Et accedens iehsu, locutus est dicens: Data est mihi omnis potestas, etc. Data est ei, qui paulo ante crucifixus est, qui sepultus in tumulo, qui mortuus iacuerat, qui postea resurrexerat. In celo autem et in terra potestas data est, ut qui antea regnabat in celo, per fidem credentium regnet in terris.

Euntes ergo docete omnes gentes, baptizantes eos in nomine Patris et Filii et Spiritus sancti. Primum docent omnes gentes, deinde doctos intingunt aqua; non enim potest fieri ut corpus baptismi recipiat sacramentum, nisi antea anima fidei susceperit ueritatem. Baptizantur autem, in nomine Patris, et Filii,  et Spiritus sancti, ut quorum est una diuinitas, sit una largitio, nomenque Trinitatis unus Deus est.

Docentes eos seruare omnia quecunque mandaui uobis. Ordo precipuus. Iubet apostolis ut primum docerent uniuersas gentes, deinde fidei tingerent sacramento, et post fidem ac baptisma, que essent obseruanda preciperent. Ac ne putemus leuia esse que iusserunt, et pauca addit: Omnia quecunque mandaui uobis, ut qui crediderint, qui in Trinitate fuerint baptizati, omnia faciant que precepta sunt.

Ecce ego uobiscum sum omnibus diebus usque ad consummationem seculi. Qui usque ad consummationem seculi cum discipulis suis se futurum esse promittit, et illos ostendit semper esse uicturos, et se nunquam a credentibus recessurum. Qui autem  usque ad consummationem mundi sui presentiam pollicetur, non ignorat eum diem, in qua die se scit futurum cum apostolis.

 Quomodo dixit: Ecce ego uobiscum sum usque ad consummationem seculi. Et iterum: Hec sunt, inquit, uerba mea, cum adhuc essem uobiscum, hoc est, cum adhuc mortalis essem, sicut et uos. Cum illis enim erat presentia corporis, non cum illis erat conditione mortalitatis, et modo nobiscum est per presentiam maiestatis, et nobiscum non est presentia corporis.



CONCORDIA.

Istarum duarum in sacrosancto baptismate fit concordia lectionum. Apostolus enim dicit: Et uos similis  forme saluos facit baptisma. Euangelium ait: Docete omnes gentes, baptizantes eos in nomine Patris et Filii et Spiritus sancti; qui crediderit et baptizatus fuerit, saluus erit .



SABBATO IN OCTAuA PASCHAE.



EPISTOLA BEATI PETRI APOST., CAP. II.

»Deponentes omnem malitiam et omnem dolum, et simulationes et inuidias, et omnes detractiones, sicut modo geniti infantes, rationabiles, sine dolo, lac concupiscite, ut in eo crescatis in salutem, si tamen gustastis quoniam dulcis est Dominus, ad quem accedentes lapidem uiuum, ab hominibus reprobatum, a Deo autem electum et honorificatum, et ipsi tanquam lapides uiui superedificamini  in domos spiritales, hostias acceptabiles Deo per Iesum Christum. Propter quod continet Scriptura: Ecce ponam in Sion lapidem summum, angularem, electum, pretiosum, et omnis qui crediderit in eum non confundetur. uobis igitur honor credentibus, non credentibus autem lapis quem reprobauerunt edificantes, hic factus est in caput anguli, et lapis offensionis, et petra scandali, his qui offendunt uerbo, nec credunt in quo et positi sunt. uos autem genus electum regale sacerdotium, gens sancta, populus acquisitionis, ut uirtutes annuntietis eius qui de tenebris uos uocauit in admirabile lumen suum, qui aliquando non populus, nunc autem populus Dei, qui non consecuti misericordiam, nunc autem misericordiam  consecuti.«

Deponentes omnem malitiam et omnem dolum, et simulationes, et inuidias, et omnes detractiones, sicut modo geniti infantes, rationabiles, sine dolo, lac concupiscite, etc.  Qui renati estis, inquit, nuper, et filii Dei per baptisma facti, tales modo estote per studium bone conuersationis, quales sunt recens editi infantes, per naturam innoxie etatis, ignari malitie et omnis doli, simulare, inuidere, detrahere, aliisque huiusmodi uitiis mancipari omnimodis ignorantes. Qui sicut lac in eternum naturaliter desiderant, ut ad salutem crescere atque ad panem comedendum peruenire ualeant. Ita et uos simplicia rudimenta fidei, primo de Ecclesie matris uberibus querite, hoc est, de utriusque Testamenti  doctoribus, qui diuina eloquia, uel scripsere, uel etiam uiua uoce uobis predicant, ut bene discendo, perueniatis ad refectionem panis uiui qui de celo descendit, hoc est, per sacramenta Dominice incarnationis, quibus renati estis, et quibus nutrimini, perueniatis ad contemplationem diuine maiestatis: Rationabiles, inquit, et sine dolo lac concupiscite, ut in eo crescatis in salutem . Precepto concupiscendi lac uerbi, tangit eos qui ad audiendas lectiones sacras inuiti et fastidiosi adueniunt, ignari illius sitis et esuriei, de qua Dominus ait: Beati qui esuriunt et sitiunt iustitiam . Ideoque tardius ad perfectum salutis incrementum peruenientes, quo possint solido uerbi  cibo refici, id est, arcana cognoscere diuina, uel maiora facere bona.

Si tamen gustastis quoniam dulcis est Dominus. Hoc, inquit, pacto, dimissa atque emundata cordis uestri malitia et spurcitia, spiritalem Christi alimoniam concupiscite, si diuine dulcedinis quanta sit multitudo sapitis. Nam qui nichil de superna suauitate gustat animo, non est mirum, si hunc terrestribus illecebris sordidare non euitat. Bene autem Psalmista gustare monet, quam dulcis sit Dominus , quia sunt nonnulli qui non id de Deo sentiunt, quod dulce in terris sapiat, sed quod excussum exterius sonet. Qui et si secreta quedam intelligendo percipiunt, eorum dulcedinem experiri non possunt. Et si nouerunt, quomodo sunt ignorant,  ut dixi, quomodo sapiunt. Et quoniam in ipso Psalmo, de quo hunc uersiculum assumpsit premissum est: Accedite ad eum, et illuminamini, recte beatus Petrus subdit, dicens:

Ad quem accedentes lapidem uiuum, ab hominibus quidem reprobatum, a Deo autem electum et honorificatum. Et hoc de lapide testimoniam sumit ex Psalmo, ubi scriptum est: Lapidem quem reprobauerunt edificantes, hic factus est in caput anguli . Quod ne quis Iudaico sensu putaret de materiali lapide a propheta cantatum, qui in edificatione terrene cuiuslibet domus, contra hominum dispositionem diuino iudicio non poneretur, consulte addit, uiuum: Ad quem accedentes, inquiens, lapidem uiuum, ut de Christo significet, qui recte  lapis appellatus est, qui in carne ueniens, edificationi sancte Ecclesie, quo hanc confirmaret, sese inserere dignatus est. uiuus autem qui dicere potuit: Ego sum uia, ueritas et uita . Qui ab hominibus reprobatus est, cum dicerent: Nos non habemus regem, nisi Cesarem . A Deo autem electus, cum ipse ait: Ego autem constitutus sum rex ab eo, etc. . Et honorificatus est, quoniam post mortem crucis Deus illum exaltauit et donarit illi nomen quod est super omne nomen, etc. .

Et ipsi tanquam lapides uiui superedificamini in domos spiritales. Superedificamini, illos dicit, quia sine Domino Iesu Christo, lapide scilicet uiuo, nulla spiritalis edificatio stare potest. Fundamentum enim  aliud nemo potest ponere preter ipsum, cuius participatione, fideles lapides uiui efficiuntur, qui per infidelitatem lapides mortui fuerant, duri scilicet et insensibiles, quibus merito diceretur: Auferam a uobis cor lapideum, et dabo uobis cor carneum. Sed tanquam lapides uiui, ad spirituale edificium aptantur, qui per discretionem eruditi doctoris, amputatis cogitationibus superfluis, uelut ictu quadrantur securis. Et sicut ordines lapidum in pariete portantur alii ab aliis, ita portantur fideles quique a precedentibus in Ecclesia iustis. Portant et ipsi sequentes per doctrinam et tolerantiam, usque ad ultimum iustum. Qui cum a prioribus portetur, quem portare debeat ipse sequentem non habebit. Qui autem omne  edificium portat, et ipse a nemine portatur, Dominus est Christus, unde et lapis a propheta pretiosus uocatur, in fundamento fundatus. Superedificamini, inquit, domos spiritales. Ita illos fieri domos spiritales dicit, cum sit una domus Christi in angelis electis et hominibus collecta, quomodo, cum sit una Ecclesia catholica, toto orbe diffusa, sepe pluraliter appellantur Ecclesie, propter multifaria scilicet fidelium conuenticula, uariis tribubus, populis, et linguis discreta: una dicitur, sicut in Apocalypsi Ioannis dicitur: Ipse ego iehsu misi angelum meum, testificari uobis in Ecclesiis. Nec pretereundum quod quidam codices habent numero singulari: Superedificamini domus spiritalis. Alii rursum: Aedificamini in domum spiritalem, in quo nimirum unitas ipsa totius  sancte Ecclesie aptius commendatur. Cum autem dixisset, superedificamini domos spiritales, siue domus spiritalis, addit:

Sacerdotium sanctum. Id est, sacerdotium sanctum uos ipsi, existentes super fundamentum Christi. Omnem ergo Ecclesiam, sacerdotium sanctum appellat, quod sola domus Aaron in lege nomen et officium habuit. Quia nimirum omnes summi sacerdotis membra sumus, cuncti oleo letitie signamur, uniuersis congruit quod subdit.

Offerre spiritales hostias per Iesum Christum. Spiritales autem hostias opera nostra, eleemosyne et preces dicuntur, ad distinctionem carnalium intellige uictimarum. Quod autem in conclusione dicitur, per Iesum Christum, ad cuncta que premiserat pertinet.  Quoniam per ipsius gratiam, et superedificamur in illo super architectos sapientes, hoc est, ministros Noui Testamenti, et domus spiritualis efficimur per spiritum eius, contra pluuias, uentos, flumina tentationum muniti, et sacerdotio sancto participare, et boni aliquid, acceptabile Deo gerere, non nisi per ipsum ualemus. Sicut enim palmes non potest ferre fructum a semetipso, nisi manserit in uite, sic nec uos, inquit, nisi in me manseritis.

Propter quod continet Scriptura: Ecce pono in Sion lapidem summum, angularem, etc. Hoc testimonium de Isaia ponit  ad confirmandum hoc quod promiserat, ad quem accedentes lapidem uiuum, astruens et affirmans Dominum saluatorem propter firmitatem suam, lapidem a  prophetis uocari, et quod addidit:

Et omnis qui credit in eum, etc. Propter hoc quod dixerat: Et uos tanquam lapides uiui superedificamini. Pulchre autem conuenit huic prophetie Apostoli sermo, quo dicitur: Accedentes ad lapidem uiuum, uel credentes in eo non confundi, illius psalmi uersiculo, in quo cum dictum esset: Accedite ad eum, et illuminamini, continuo subiunctum est: Et uultus uestri non erubescent. Cui simile est quod Ioannes ait: Et nunc, filioli, manete in eo, ut cum apparuerit, habeamus fiduciam, et non confundamur ab eo in aduentu eius .

uobis igitur honor credentibus. Ille nimirum honor, ut non confundamini ab eo in aduentu eius,  sed sicut ipse ait: Si quis mihi ministrauerit, honorificabit eum Pater meus .

Non credentibus autem, lapis quem reprobauerunt edificantes. Ut sicut illum reprobauerunt cum edificarent actus suos, nolentes eum in fundamento cordis sui ponere, ita et ipsi reprobentur ab eo in aduentu eius, nolente illo tunc eos qui se reprobauerunt in edificatione accipere domus sue, que est in celis. Et hec distinctio honoris credentium, non credentium autem reprobatio hucusque pertingit; hinc item de credentibus infert:

Hic factus est in caput anguli. Quia uidelicet, sicut lapis angularis duos parietes coniungit, ita Dominus Iudeorum plebem in una sibi societate fidei et gentium copulauit, ac mox de infidelibus addit:


Et lapis offensionis, et petra scandali. Hinc et Paulus: Nos, inquit, predicauimus Christum crucifixum, Iudeis quidem scandalum, gentibus autem stultitiam .

His qui offendunt in uerbo, nec credunt, in quo et positi sunt. Offendunt ergo qui eo ipso quod uerbum Dei audire eos contingit, offendunt animo dum nolunt credere quod audiunt, quorum stultitiam exaggerando subiecit, nec credunt in quo et positi sunt. Qui in hoc positi, id est, in hoc per naturam homines facti sunt, ut credant Deo, et eius obtemperent uoluntati, Salomone attestante, qui ait: Deum time et mandata eius obserua, hoc est enim omnis homo , in hoc naturaliter factus est homo, ut Deum timens, eius mandatis obsecundet.  Quidam codices habent: In quo et positi sunt, quod intelligitur iuxta hoc quod Paulus de Domino loquens ait: In ipso enim uiuimus et mouemur et sumus .

uos autem genus electum, regale sacerdotium, gens sancta, populus acquisitionis. Hoc est laudis testimonium quondam antiquo Dei populo per Mosen datum, quod nunc recte gentibus dat apostolus Petrus, qui uidelicet in Christum crediderunt, qui uelut lapis angularis eam, quam Isrel in se habuerat, salutem gentes adunauit, quos genus electum uocat propter fidem ut distinguat ab eis qui lapidem uiuum reprobando facti sunt ipsi reprobi. Regale autem sacerdotium, qui illius corpori sunt uniti, qui rex summus et sacerdos uerus est, regnum suis tribuens,  ut rex et pontifex eorum peccata sui sanguinis hostia mundans. Regale sacerdotium eos nominat, et ut regnum sperare perpetuum, et hostias immaculate conuersationis Deo semper offerre meminerint. Gens quoque sancta et populus acquisitionis uocantur, iuxta id quod apostolus Paulus prophetie exponens sententiam, dicentis: Iustus autem meus ex fide uiuit . Quod si subtraxerit se, non placebit anime mee. Nos autem, inquit, non sumus subtractionis in perditionem, sed fidei in acquisitionem anime. , et in Actibus Apostolorum: uos Spiritus sanctus posuit episcopos regere Ecclesiam Domini, quam acquisiuit sanguine suo . Populus ergo acquisitionis facti sumus in  sanguine nostri Redemptoris, quod erat quondam populus Isrel redemptus sanguine agni de Aegypto. Unde et in sequenti quoque uersiculo mystice ueteris recordatur historie, et hanc nouo Dei populo spiritualiter docet implendum dicens:

Ut uirtutes annuntietis eius qui de tenebris uos uocauit in admirabile lumen suum. Sicut enim hi qui de Aegyptiaca seruitute liberati sunt per Mosen, carmen triumphale post transitum maris Rubri et demersum Pharaonis exercitum Domino cantarunt, ita ei nos oportet post acceptam in baptismo remissionem peccatorum, dignas beneficiis celestibus rependere gratias. Nam quod Aegyptii, non solum quia populum Dei affligebant, uerum etiam, quia tenebre uel tribulationes interpretantur, aperte  persequentia nos peccata, sed in baptismate significant deleta. Liberatio quoque filiorum Isrel, et ad promissam olim patriam perductio, congruit mysterio nostre redemptionis, per quam ad lucem superne mansionis illustrante nos, ac ducente Christi gratia tendimus, cuius lucem gratie, etiam illa nubis et ignis columna monstrauit, que eos in toto itinere illo a tenebris defendit noctium, et ad promissas patrie sedes inenarrabili calle perduxit.

Qui aliquando non populus, nunc autem populus Dei, qui non consecuti misericordiam, nunc autem misericordiam consecuti. Indicat aperte per hos uersiculos, quod his qui de gentibus ad fidem uenerant, hanc scripsit Epistolam, qui quondam alienati a conuersatione populi Dei, tunc per gratiam fidei populo  sunt eius uniti, et misericordiam quam sperando non nouerant adepti. Assumit autem eos de propheta Osee, qui de uocatione gentium precinens ait: uocabo, inquit, non plebem meam, plebem meam, et non misericordiam consecutam, iam misericordiam consecutam, et erit in loco, ubi dictum est eis: Non plebs mea uos, ibi uocabuntur filii Dei uiui .



ALIA EXPOSITIO.

Deponentes omnem malitiam. Dicendo omnem malitiam, cunctorum criminum matrem, uno uerbo conclusit.

Et omnem dolum. Quamuis dolus maxime ad decipiendum pertineat proximum, ille tamen omne a se dolum deponit, qui se ueraciter peccatorem  cognoscit, et quod retinet corde, hoc confitetur et ore.

Et simulationem. Simulatio, que alio nomine uocatur fictio, est in homine, quando aliud tegit in corde, aliud monstrat in opere, bona ostendit superficie, et mala tenet in pectore.

Et inuidiam. Inuidit diabolus Ade beatitudini et felicitati, et ideo peccare illi suasit, et sic per inuidiam diaboli mors in orbem terrarum introiuit.

Et omnes detractiones. Detractio et blasphemia est, et suspiciosa reprehensio, et malorum operum existimatio, et omnis omnino uenenata et absens de fratre locutio. Aliter: Malitia hoc in loco intelligitur  gentium paganorum; dolus gentis Iudeorum; simulationes hereticorum; inuidia principum Iudeorum; detractiones scribarum et Phariseorum.

Sicut modo geniti infantes. Ad exemplum scilicet illius paruuli, de quo Dominus ait: Nisi quis fuerit ut paruulus hic, non intrabit in regnum celorum . Et de quibus ait: Sinite paruulos uenire ad me, talium est enim regnum celorum. Hanc enim sanctam, puram et innocentem infantiam, per baptismi gratiam, casta mater gignit Ecclesia.

Rationabiles sine dolo. Id est, sensu rationabiles et ueri, et sine dolo fallacie, estote ut paruuli.

Lac concupiscite. Hoc est, larga ubera eterne sapientie  sugite, et Euangeliorum et apostolorum doctrinam concupiscentes implete.

Ut in eo crescatis in salutem. Id est, Noui ac ueteris Testamenti uerbum sinceriter sumite, ut ad cum panem qui de celo descendit peruenire ualeatis, crescentes in salutem.

Quoniam dulcis est Dominus.  Gustus iste non pertinet ad oris palatum, sed ad anime suauissimum sensum. Dulcis enim est eis, qui bona ipsius spiritualiter imbiberunt, et deuotis sensibus de ipsius munere gustauerunt.

Ad quem accedentes lapidem uiuum. Hic lapis Christus intelligitur, de quo Daniel ait: uidi lapidem abscissum de monte sine manibus, qui omnem terram impleuit . Et Psalmus: Lapidem quem  reprobauerunt edificantes, hic factus est in caput anguli, qui uiuus dicitur, qui tertia die resurrexit, uiuus a mortuis, qui iam non moritur, et mors illi ultra non dominabitur. Ad quem, omnis qui recte credit et iuste uiuit, accedit.

Ab hominibus quidem reprobatum. A Iudeis scilicet, qui clamauerunt Pilato: Tolle, crucifige talem: Nos non habemus regem, nisi Cesarem .

A Deo autem electum. Sicut Deus pater, de eo per Isaiam ait: Ecce seruus meus, electus meus, . Et in Euangelio: Hic est Filius meus dilectus .

Et honorificatum. Honorificatus est Dominus noster iehsu Christus gloria resurrectionis, et in eelum ascensionis in dextera patris sessione, et omnium  potestatum acceptione, sicut ille ait: Data est mihi omnis potestas in celo et in terra . Quia datum est illi nomen quod est super omne nomen, ut in nomine eius omne genu flectatur, celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris.

Et ipsi tanquam lapides uiui. Utpote in Christo lapide uiuo resuscitati et uiuificati: Potens est enim Deus, ait Euangelium, de lapidibus istis suscitare filios Abrahe .

Superedificamini. Id est, super fundamentum apostolorum et prophetarum, quod est Christus iehsu, de quo ait Apostolus: Quasi sapiens architectus, fundamentum posui. Et idem: Fundamentum aliud  nemo potest ponere, preter id quod positum est, quod est Christus iehsu.

In domo spirituali. Domus spiritualis Ecclesia est iustorum de lapidibus uiuis et animabus edificata sanctorum.

Et sacerdotium sanctum. Id est, non sicut ueteris Testamenti secundum Aaron sacerdotium carnale, sed secundum Christi sanctificationem, sacerdotium studete esse sanctum et spirituale.

Offerre spirituales hostias. Spirituales hostie sunt, orationes sanctorum. Dirigatur, ait Psalmus, oratio mea, sicut incensum in conspectu tuo. Siue spirituales hostie sunt, corpora pura iustorum. De quibus Paulus ait: Obsecro uos per misericordiam Dei, ut exhibeatis corpora uestra hostiam uiuentem, sanctam,  Deo placentem .

Acceptabiles Deo per Iesum Christum. Populi Isrel, carnales hostias per plures offerebant sacerdotes, nos autem spiritales per unum pontificem Iesum Christum uerum et eternum offerimus sacerdotem, cui dictum est: Tu es sacerdos in eternum secundum ordinem Melchisedech .

Propter quod continet Scriptura. Hec enim que sequuntur Isaie continet prophetia. 

Ecce pono in Sion lapidem summum. Sion que interpretatur specula, de utroque populo congregatam significat Ecclesiam, cui lapis iehsu Christus et in fundamento ponitur, propter fidei inchoationem, et in angulo propter unitam utriusque populi coniunctionem, et in summitate, propter omnium  bonorum operum perfectionem. Ipse enim est et , primus et nouissimus, initium et finis .

Omnis qui credit in eum, non confundetur. Spes autem bonorum non confundetur, quia quod modo fideliter et firmiter credunt, in eternum ueraciter accipientes cum gaudio obtinebunt.

uobis igitur honor credentibus. Grandis enim honor credentibus in Christum donatur, ut sint uidelicet fratres Domini Iesu Christi et filii Patris altissimi. Ut sint heredes Dei patris, coheredes autem Christi. Grandis, inquam, honor est eis, ut fulgeant sicut sol in regno Patris, et sedeant super duodecim thronos iudicantes duodecim tribus Isrel. Grandis honor est eis, quibus filius Dei dicit: Sicut dilexit me Pater, et ego dilexi uos, manete in dilectione  mea. Et uos amici mei estis, et iam non dico uos seruos, sed amicos . Grandis honor est quibus dicit: Quodcunque petieritis Patrem in nomine meo dabit uobis . Et iterum: uidebo uos et gaudebit cor uestrum, et gaudium uestrum nemo tollet a uobis. Quibus dicit: Ipse enim Pater amat uos, quia uos me amatis et creditis. Grandis honor est eis, pro quibus patrem filius exorans ait: Pater sancte, serua eos in nomine tuo quos dedisti mihi, ut sint unum sicut et nos . Et item: Et ego claritatem, quam dedisti mihi dedi eis, ut sint unum sicut et nos unum sumus. Ego in eis et tu in me, et cognoscat mundus quia tu me misisti, et dilexisti eos, sicut et me dilexisti. Grandis honor est credentibus, pro quibus  dicit: Pater, quos dedisti mihi, uolo ut ubi sum ego, et illi sint mecum, ut uideant claritatem meam, quam dedisti mihi.

Non credentibus autem, lapis quem reprobauerunt edificantes.  Soli in toto mundo Iudei tunc edificantes esse uidebantur, quia dum cetere nationes idolis sacrificabant, illi soli Deum colebant, sed fidei sue fabricam minime perfecerunt. Quoniam ipsum qui erat lapis fortissimus, angularis, more dementium contempserunt. Qui factus esse in caput anguli dicitur, quia circumcisionis et gentium populum copulauit. Angulus enim ex Greco sermone descendit a , quod Latine dicitur genu, hoc inflexu speciem anguli, conformi qualitate restituit, siue lapis angularis Christus dicitur, propter copulationem  duorum testamentorum, uel quia terrena celestibus, et celestia terrenis pacificans copulauit.

Et lapis offensionis et petra scandali, his qui offendunt in uerbo nec credunt. His qui non credunt incarnationem Domini nostri Iesu Christi, uel qui diuinitatem in eo esse non credunt, sed amicum publicanorum, et uini potatorem more Iudeorum, et purum eum hominem blasphemantes esse dixerunt . Illis in offensionem et in scandalum factus est Christus. Offenderunt enim in illum, et non credentes perierunt.

In quo et positi sunt. In Christo enim dicuntur homines positi, quia per ipsum facti sunt. Omnia enim per ipsum facta sunt, et sine ipso factum est nichil , in ipso enim sumus, uiuimus et mouemur.


uos autem genus electum. Ipse enim Dominus apostolis ait: Non uos me elegistis, sed ego elegi uos, et item: Ego elegi uos de mundo, propterea odit uos mundus . Potest autem et secundum Abraham genus esse electum, populus gentium. Abrahe enim dictum est: In semine tuo benedicentur omnes gentes.

Regale sacerdotium. Nemo sanctorum est, qui spiritualiter sacerdotii officio careat, cum sit membrum eterni, summi celestisque sacerdotis, qui se offerendo patri pro nobis suo nos corpori adunauit.

Gens sancta. Ad comparationem gentis Iudeorum, que fuit in Aegypto populus Christianus, qui in  baptismo Christi sanctificatur, gens sancta uocatur, de quibus et Dominus ait pro eis: Ego sanctifico me ipsum, ut sint ipsi sanctificati in ueritate.

Populus acquisitionis. Sicut enim de Aegypto eductus populus per Mosen, acquisitus est Deo, sic et populus Christianus pretioso sanguine Christi redemptus est, de caligine et infidelitatis tenebris liberatus, quotidie acquiritur Deo.

Ut uirtutes annuntietis eius, qui de tenebris uos uocauit in admirabile lumen suum. Ut annuntietis uirtutes operationis Christi, qui uos de tenebris infidelitatis ad fidem, et de ignorantie caligine ad ueram sapientiam, que Christus est, reuocauit. De quo et subdit: In admirabile lumen suum. De Christo  enim et Simeon ait: Quia uiderunt oculi mei salutare tuum, quod parasti ante faciem omnium populorum. Lumen ad reuelationem gentium, et gloriam plebis tue Isrel, etc. . Et ipse Dominus de se ait: Ego sum lux mundi. Et Ioannes de illo: Erat lux uera, que illuminat omnem hominem uenientem in hunc mundum .

Qui aliquando non populus, nunc autem populus Dei. De populo dicit gentium, qui antea sine lege et prophetis et sermone uix erat Domini. De quo et in Psalmo ipse Dominus dicit: Populus quem non cognoui, id est, ad quem non ueni, prophetas non misi, seruiuit, id est, credidit, mihi . Quicunque enim credit et seruit, quod factum est a gentibus, que non fuerant a Christo carnaliter inquisite.


Qui consecuti misericordiam. Id est, ante uocationem et baptismum.

Nunc autem misericordiam consecuti. Subauditur, estis misericordiam fide baptismi et peccatorum ueniam consecuti, insuper, et illum cui Psalmista ait: Deus meus misericordia mea .



EuANGELIUM IOANNIS, CAP. XX.

»Una sabbati Maria Magdalene uenit mane, cum adhuc tenebre essent ad monumentum, et uidit lapidem sublatum a monumento. Cucurrit ergo et uenit ad Simonem Petrum et ad alium discipulum quem diligebat iehsu, et dicit eis: Tulerunt Dominum de monumento, et nescio ubi posuerunt eum. Exiuit ergo Petrus et ille alius discipulus, et  uenerunt ad monumentum. Currebant autem duo simul, et ille alius discipulus precucurrit citius Petro, et uenit primus ad monumentum. Et cum se inclinasset, uidit linteamina posita, non tamen introiuit. uenit ergo Simon Petrus sequens eum, et introiuit in monumentum, et uidit linteamina posita, et sudarium quod fuerat super caput eius non cum linteaminibus positum, sed separatim inuolutum in unum locum. Tunc ergo introiuit et ille discipulus qui uenerat primus ad monumentum, et uidit et credidit. Nondum enim sciebant Scripturam, quia oportebat cum a mortuis resurgere.«

Una sabbati Maria Magdalene uenit mane, cum  adhuc tenebre essent, ad monumentum, et uidit lapidem sublatum a monumento, et rel.  Sicut in principio mulier auctor culpe uiro fuit, uir executor erroris, ita nunc, que prius mortem gustauerat, resurrectionem prior uidit. Et ne perpetui reatus apud uiros opprobrium sustineret, que culpam uiro transfuderat, transfudit et gratiam. Una sabbati dicit, quam iam diem Dominicam propter Domini resurrectionem mos Christianus appellat, quem Mattheus solus in Euangelistis primum sabbati nominauit.

Cucurrit ergo, et uenit ad Simonem Petrum et ad alium discipulum, quem diligebat iehsu, et dicit eis: Tulerunt Dominum meum de monumento, et nescio ubi posuerunt eum. Amore nimio turbata, dum quem  quesiuit, non inuenit. Cucurrit discipulis nuntiare, ut aut secum quererent, aut secum dolerent ablatum Dominum, quem Dominum nominare non metuit, dum corpus illius tantummodo quereret in sepulcro.

Exiuit ergo Petrus et ille alius discipulus, et uenerunt ad monumentum. Currebant autem duo simul, et ecce alius discipulus precucurrit citius Petro et uenit primus ad monumentum. Aduertenda hic et commendanda recapitulatio, quomodo reditum est, ad id quod fuerat pretermissum, et tanquam si hoc sequeretur a iunctum est. Cum enim iam dixisset, uenerunt ad monumentum, regressus est, ut narraret quomodo uenerunt, atque ait: Currebant autem duo simul, etc. Ubi ostendit quod precurrens ad  monumentum prior uenerit ille alius discipulus, quem seipsum significat, sed tanquam de alio, more sancte Scripture, cuncta narrat.

Et cum se inclinasset, uidit linteamina posita, non tamen introiuit. Quod uero Maria Magdalene uenit ad monumentum cum adhuc tenebre essent, iuxta historiam narratur hora, iuxta intellectum uero mysticum, requirentis signatur intelligentia. Maria enim auctorem omnium, quem carne uiderat mortuum, querebat in monumento, et quia hunc minime inuenit, furatum credidit. Adhuc ergo erant tenebre, cum uenit ad monumentum. Cucurrit citius, discipulis nuntiauit, sed illi pre ceteris cucurrerunt, qui pre ceteris amauerunt, uidelicet, Petrus et Ioannes. Currebant autem duo simul, sed Ioannes  precucurrit Petro citius. uenit prior ad monumentum, et ingredi non presumpsit.

uenit ergo Simon Petrus sequens eum, et introiuit in monumentum. Iste uero cursus duorum discipulorum magnum habet mysterium. Quid enim per Ioannem, qui prior uenit ad monumentum et non intrauit, nisi synagoga significatur? Quid per Petrum, nisi Ecclesia ex gentibus congregata demonstratur, que posterius uocata et prior intrauit? Cucurrerunt enim pariter gentilitas et synagoga, per huius seculi successiones, sed non pari intelligentia ueniebant. uenit synagoga prior ad monumentum, sed minime intrauit, quia legis quedam mandata percepit, prophetias de incarnatione ac passione Dominica audiuit, sed credere in mortuum noluit.  uidit enim Ioannes posita linteamina, non tamen introiuit, quia uidelicet synagoga et scripture sacre sacramenta cognouit, et tamen fidem Dominice passionis credendo intrare distulit, quem diu longeque prophetauit, presentem uidit et renuit, hominem esse despexit, Deum carne mortalem factum credere noluit. Quid ergo est, nisi quia et citius cucurrit, et tamen ante monumentum uacua stetit. uenit autem Simon Petrus subsequens eum, et introiuit in monumentum, quia secuta posterior Ecclesia gentium, mediatorem Dei et hominum, hominem Christum Iesum, et cognouit carne mortuum, et uiuentem credidit Deum. Sequitur:

Et uidit linteamina posita, et sudarium quod fuerat  super caput Iesu, non cum linteaminibus positum, etc.  Quid est quod sudarium capitis Domini cum linteaminibus non inuenitur in monumento, nisi quia attestante Paulo, caput Christi Deus est, et diuinitatis incomprehensibilia sacramenta ab infirmitatis nostre cognitione disiunta sunt, eiusque potentia creature transcendit naturam. Et notandum quod non solum separatim, sed etiam inuolutum inueniri dicitur. Linteum quippe quod inuoluitur, eius nec initium nec finis aspicitur. Recte ergo sudarium capitis inuolutum inuentum est, quia celsitudo Diuinitatis, nec cepit esse, nec desiit. Bene autem dicitur: In unum locum, quia in scissura mentium Deus non est. Deus quippe in unitate est, et illi eius habere gratiam merentur, qui se ab  inuicem per sectarum scandala non diuidunt. Potest quoque per sudarium, passio Christi Domini nostri designari, cuius passionis sacramenta infidelibus sunt inuoluta, quia quem uidebant carne mortalem, Deum esse immortalem non credebant. Sudarium ergo, quod super caput eius fuerat, seorsum inuenitur, quia ipsa passio Redemptoris nostri longe a passione nostra seiuncta est, quam ipse sine culpa pertulit. Quod nos culpa toleramus, ipse sponte morti succumbere uoluit, ad quam nos uenimus inuiti. Sequitur:

Tunc ergo introiuit et ille discipulus, qui uenerat prius ad monumentum. Postquam intrauit Petrus, ingressus est et Ioannes: posterior intrauit qui prior uenerat. Notum est quod in fine mundi ad  Redemptoris fidem etiam Iudea colligitur, Paulo attestante qui ait: Donec plenitudo gentium intraret, et sic omnis Isrel saluus fieret .

Et uidit et credidit. Quid ergo uidit, et quid ore credidit? uidit linteamina posita et credidit quod mulier dixerat de monumento Dominum fuisse sublatum. Adhuc tenebre erant in monumento, id est, in mentibus illorum, ideo sequitur.

Et dixit: Nondum enim sciebant Scripturas, quia oporteret eum a mortuis resurgere. Abierunt ergo iterum discipuli ad semetipsos, id est, ubi habitabant, et unde ad monumentum cucurrerant:



CONCORDIA.

Et in lapidis nomine, et in duorum significatione  populorum, istarum duarum congrua fit concordia lectionum. Et in angulari lapide secundum apostolum uterque populus copulatur, et in duobus Apostolis, secundum Euangelium utrique populi designantur: Ioannes enim Iudeorum, Petrus populum gentium figurabat.



DOMINICA IN OCTAuA PASCHAE.



EPISTOLA PRIMA BEATI IOANNIS APOSTOLI, CAP. u

»Omne quod natum est ex Deo, uincit mundum. Et hec est uictoria que uincit mundum fides nostra. Quis est autem qui uincit mundum, nisi qui credit, quoniam iehsu est Filius Dei. Hic est qui uenit per aquam et sanguinem Christus iehsu. Non in aqua solum, sed in aqua et sanguine. Et spiritus  est qui testificatur, quoniam Christus est ueritas. Quoniam tres sunt qui testimonium dant in celo, Pater, uerbum et Spiritus sanctus, et hi tres unum sunt, qui testimonium dant in terra, spiritus, aqua et sanguis, hi et tres unum sunt. Si testimonium hominum accipimus, testimonium Dei maius est. Quoniam hoc est testimonium Dei quod maius est, quoniam testificatus est de Filio suo. Qui credit in Filium Dei, habet testimonium Dei in se.«

Omne quod natum est ex Deo, uincit mundum.  Ideo namque mandata diuina non sunt grauia, quia omnes qui uera deuotione his mancipantur, et aduersa mundi huius et blandimenta pari mente contemnunt, ipsam quoque mortem, uelut ingressum patrie celestis amantes. Et ne quis sua uirtute  mundi uel luxus uel labores se superare posse confideret, consulte subiungit:

Et hec est uictoria que uincit mundum, fides nostra. Illa nimirum fides, que per dilectionem operatur; illa fides, qua eius humiliter auxilium flagitamus, qui ait: In mundo pressuram habebitis, sed confidite, ego uici mundum .

Quis est autem qui uincit mundum, nisi qui credit quoniam iehsu est Filius Dei? uincit mundum, qui Iesum esse filium Dei credens, digna eidem fidei opera iungit. Sed nunquid sola diuinitatis eius fides, et confessio ualet ad salutem sufficere? uide sequentia.

Hic est qui uenit per aquam et sanguinem, iehsu Christus. Qui ergo erat eternus Dei filius, factus  est homo in tempore, ut quos per diuinitatis sue potentiam creauerat, per humanitatis sue infirmitatem recrearet. Qui uenit per aquam et sanguinem, aquam uidelicet lauacri, et sanguinem sue passionis.

Non in aqua solum, sed in aqua et sanguine. Non in aqua solum baptizari propter nostram ablutionem dignatus est, ut nobis baptismi sacramentum consecraret ac traderet, uerum etiam sanguinem suum dedit pro nobis, sua nos passione redemit, cuius sacramentis semper refecti, nutriremur ad salutem.

Et Spiritus est qui testificatur, quoniam Christus est ueritas. Baptizato in Iordane Domino, descendit Spiritus sanctus in specie columbe super eum, testimonium  illi perhibens quia ueritas est, hoc est, uerus Dei filius, uerus mediator Dei et hominum, uerus humani generis redemptor ac reconciliator . uere ipse mundus ab omni labe peccati, uere sufficiens tollere peccata mundi. Quod etiam ipse Baptista uiso eiusdem Spiritus aduentu intelligens ait: Qui me misit baptizare in aqua, ille mihi dixit, super quem uideris Spiritum descendentem et manentem super eum, hic est qui baptizat in Spiritu sancto, et ego uidi, et testimonium perhibui, quia hic est Filius Dei . Quod ergo spiritus Iesum Christum esse ueritatem testatur, ipse se ueritatem cognominat. Baptista illum ueritatem predicat, filius tonitrui ueritatem euangelizat. Taceant  blasphemi, qui hunc fantasma esse dogmatizant. Pereat de terra memoria eorum, qui cum uel Deum uel hominem esse uerum denegant.

Quia tres sunt qui testimonium dant, Spiritus, aqua et sanguis. Spiritus dedit testimonium, quoniam iehsu est ueritas, qui super baptizatum descendit. Si enim uerus filius Dei non esset, nequaquam in eum tanta manifestatione spiritus sanctus ueniret. Aqua etiam et sanguis dedere testimonium, quoniam iehsu est ueritas, quoniam de latere eius in cruce mortui manarunt. Quod nullatenus fieri posset, si ueram carnis naturam non haberet. Sed et hoc quod ante passionem, cum oraret, factus est sudor eius sicut gutte sanguinis, decurrentis in terram, ueritati carnis assumpte testimonium dat. Nec reticendum  quod in hoc quoque sanguis et aqua testimonium illi dederunt, quod de latere mortui uiuaciter effluxerunt, quod erat contra naturam corporis, atque ob id mysteriis aptum, et testimonio ueritatis fuit congruum . uidelicet, insinuans, quod et ipsum Domini corpus, melius post mortem esset uicturum, resuscitatum in gloria, et ipsa mors illius nobis uitam donaret. Hoc quoque quod sudor eius instar guttarum sanguinis decurrebat in terram, testimonium perhibebat illis, sacrosancto mysterio, quod Ecclesiam totam, per orbem suo sanguine lauaret.

Et tres unum sunt. Indiuidua namque hec manent, nichilque eorum a sui connexione seiungitur, quia nec sine diuinitate uera humanitas, nec sine uera  credenda est humanitate diuinitas. Sed hec in nobis unum sunt, non natura eiusdem subsistentie, sed eiusdem operatione mysterii. Nam sicut beatus Ambrosius ait: Spiritus mentem renouat, aqua proficit ad lauacrum, sanguis exspectat ad pretium. Spiritus enim nos per adoptionem filios Dei fecit; sacri fontis unda nos abluit, sanguis Domini nos redemit. Alterum igitur inuisibile, alterum uisibile, testimonium sacramento consequitur spiritali.

Si testimonium hominum accepimus, testimonium Dei maius est. Quoniam hoc est testimonium Dei quod maius est, etc. Magnum est testimonium hominis, quod perhibet de filio Dei dicens: Dixit Dominus Domino meo, Sede a dextris meis . Et ex persona illius filii Dei: Dominus dixit ad me:  Filius meus es tu . Itemque ex persona patris loquentis de filio: Ipse inuocabit me, Pater meus es tu, Deus meus et susceptor salutis mee . Pater meus, quia ego filius Dei. Deus meus, quia ego homo, susceptor salutis mee, quia ego passurus et a morte saluandus sum. Et ego primogenitum ponam illum, excelsum pre regibus terre. Magnum hoc testimonium, uerax et omni acceptione dignum. Hoc testimonium Dei est de filio, sed multo maius est testimonium Dei, quod testificatus est ipse de filio suo, cum de celo illum alloquens, ait: Tu es Filius meus dilectus, in te complacuit mihi . Magnum est testimonium precursoris, quod Dei filio perhibens ait:  Ego baptizaui uos in aqua, ille uero baptizabit uos Spiritu sancto. Maius est patris, quod spiritum sanctum in eum, quo semper erat plenus, etiam uisibiliter misit.

Qui credit in Filium Dei, habet testimonium Dei in se. Qui ita credit in filium Dei ut exerceat operando quod credit, habet testimonium Dei in se. Illud utique quod ipse quoque in filiorum Dei numero iure computetur. Ipso unico Dei filio, sic suis fidelibus pollicente: Si quis mihi ministrauerit, honorificabit eum Pater meus. Quod si Dei testimonium habere merueris, si Deum testem tue fidei intemerate possederis, quid te hominum infamia, aut persecutio ledit? Si enim Deus pro nobis, quis contra nos?



ALIA EXPOSITIO.

Omne quod natum est ex Deo, id est, genus electum et spirituale, in fide, qua credit quoniam iehsu est filius Dei, uincit mundum. Illum utique, qui in maligno positus est, de quo ait saluator: Confidite, quia ego uici mundum. Hic est, qui uenit per aquam et sanguinem iehsu Christus. Per aquam baptismi et sanguinem martyrii, dans nobis in his duabus rebus exemplum, ut sequamur uestigia eius. Spiritus est qui testificatur, quoniam iehsu ueritas est. Spiritus utique sanctus, qui super eum in specie descendit columbe. Nam et ipse de se Dominus ait: Ego sum uia, ueritas et uita. Siue hic dicendus spiritus est, qui testificatur quia iehsu est ueritas, id est, uerus homo, cui utrumque, id  est aqua et sanguis, testimonium uere perhibent carnis. Et non solum hec, sed et spiritus hominis, qui in eo est, de quo in Euangelio dicit: Inclinato capite, emisit spiritum. Testificatur, id est, demonstrat quod iehsu ueritas est, id est, uerus homo, ex anima constans et corpore. Utrumque enim suscepit, ut utrumque redimeret.

Quia tres sunt qui testimonium dant, Spiritus, aqua, et sanguis. Id est, spiritus sanctus, et pater qui dicit: Me dereliquerunt fontem aque uiue : et sanguis, id est, Christus, uerus Deus et homo. Sanguis enim intelligitur homo: Et hi tres, inquit, unum sunt, id est, Pater et Filius et Spiritus sanctus. Non enim humanitas Domini nostri Iesu Christi in trinitate facta est quaternitas, sed  semper permanet indiuidua trinitas. Aliter:

Testimonium perhibet salutis humane, aqua baptismi, sanguis martyrii, et acceptio spiritus sancti, quo operante, eo humano generi mysterium salutis conficitur unum.



EuANGELIUM IOANNIS, CAP. ULTIMO.

»Cum sero esset die illo, una sabbatorum, et fores essent clause ubi erant discipuli congregati propter metum Iudeorum, uenit iehsu et stetit in medio, et dicit eis: Pax uobis. Et cum hoc dixisset, ostendit eis manus et latus. Gauisi sunt ergo discipuli uiso Domino. Dixit ergo eis iterum: Pax uobis. Sicut misit me pater, et ego mitto uos. Hoc cum dixisset, insufflauit et dixit eis: Accipite spiritum  sanctum; quorum remiseritis peccata remittuntur eis, et quorum retinueritis retenta sunt. Thomas autem unus ex duodecim, qui dicitur Didymus, non erat cum eis quando uenit iehsu. Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam. Et post dies octo iterum erant discipuli eius intus, et Thomas cum eis. uenit iehsu ianuis clausis, et stetit in medio, et dixit: Pax uobis. Deinde dicit Thome: Infer digitum tuum huc, et uide manus meas, et affer manum tuam, et mitte in latus meum, et noli esse incredulus, sed fidelis. Respondit Thomas et dixit  ei: Dominus meus et Deus meus. Dicit ei iehsu: Quia uidisti me, Thoma, credidisti; beati qui non uiderunt et crediderunt. Multa quidem et alia signa fecit iehsu in conspectu discipulorum suorum, que non sunt scripta in libro hoc. Hec autem scripta sunt, ut credatis quia iehsu est Christus filius Dei, et ut credentes uitam habeatis in nomine eius.«

Cum esset sero die illo, una sabbatorum, et fores essent clause ubi erant discipuli congregati propter metum Iudeorum, uenit iehsu et stetit in medio eorum, et rel.  Quid mirum si clausis ianuis post resurrectionem suam, in eternum iam uicturus, intrauit, qui moriturus ueniens, non aperto utero uirginis exiuit? Sed quia ad illud corpus quod  uideri poterat fides intuentium dubitabat, ostendit eis protinus manus et latus. Palpandam carnem prebuit, quam clausis ianuis introduxit. Clauis enim manus fixerat, lancea latus eius aperuerat. Ibi ad dubitantium corda sananda uulnerum sunt seruata uestigia, qua in re duo mira, et iuxta humanam rationem sibi ualde contraria ostendit, dum post resurrectionem corpus suum et incorruptibile, et tamen palpabile demonstrauit, nam et corrumpi necesse est quod palpatur, et palpari non potest quod non corrumpitur, sed miro modo atque inestimabili redemptor noster, et incorruptibile post resurrectionem, et palpabile corpus exhibuit, ut monstrando incorruptibile inuitaret ad premium, prebendo palpabile formaret ad fidem. Et incorruptibilem se  ergo et palpabilem demonstrauit, ut profecto esse post resurrectionem ostenderet corpus suum, et eiusdem nature et alterius glorie.

Dicit eis: Pax uobis. Pacem offerebat, qui propter pacem uenit, et quibus ante dixit: Pacem meam relinquo uobis, pacem meam do uobis, modo dicit: Pax uobis. Quam pacem nascente Christo angeli predicauerunt mundo.

Et hoc cum dixisset, ostendit eis manus et latus. Gauisi sunt ergo discipuli uiso Domino.  Parum fuit oculis se uidendum prebere, si non preberet etiam manibus contrectandum. Qui dum palpanda discipulis ossa carnemque premonstrat, aperte statum uere resurrectionis, que et in se facta,  et in nobis est futura significat, quia non sicut Eutychius Constantinopolitane urbis episcopus scripsit: »Corpus nostrum in illa resurrectionis gloria erit impalpabile, uentis ereque subtilius. In illa enim resurrectionis gloria erit corpus nostrum subtile quidem per effectum spiritualis potentie, sed et palpabile per ueritatem nature.« Neque huic assertioni putetur Apostoli sermo repugnare, quia caro et sanguis regnum Dei non possidebunt. Hoc enim loco Apostolus carnis et sanguinis nomine, non substantiam ueri corporis, sed corruptionem mortalitatis significat, sicut ipse consequenter exposuit, dicens: Neque corruptio incorruptelam possidebit.

Dicit ergo eis iterum: Pax uobis.  Iteratio sermonis confirmatio est. Quod autem dicit  secundo: Pax uobis, ostendit pacificata esse que in celis sunt et que in terris per sanguinem suum.

Sicut misit me Pater et ego mitto uos. Pater filium misit, qui hunc pro redemptione generis humani incarnari constituit. Quem uidelicet, in mundo uenire ad passionem uoluit, sed tamen amauit filium quem ad passionem misit. Electos uero apostolos Dominus non ad mundi gaudia, sed, sicut ipse missus est ad passiones, in mundum mittit. Sicut ergo et filius amatur a patre, et tamen ad passionem mittitur, ita et discipuli amantur a Domino, qui tamen ad passionem mittuntur in mundum. Itaque dicitur: Sicut misit me Pater, et ego mitto uos, id est, ea caritate uos diligo, cum inter scandala persecutorum mitto, qua me caritate pater diligit, quem uenire  ad tolerandas passiones fecit.

Hoc cum dixisset, insufflauit, et dicit eis: Accipite Spiritum sanctum. Querendum nobis est, quid est quod spiritum sanctum Dominus noster, et semel dedit in terra consistens, et semel celo presidens. Neque enim alio in loco datus spiritus sanctus aperte monstratur, nisi tunc, cum per insufflationem percipitur, et postmodum cum de celo ueniens in linguis uariis demonstratur. Cur ergo prius in terra discipulis datur, postmodum de celo mittitur, nisi quod duo sunt precepta caritatis, dilectio uidelicet Dei et proximi? In terra datur spiritus, ut diligatur proximus, celo datur, ut diligatur Deus. Sicut ergo una est caritas et duo precepta, ita unus spiritus et duo data. Prius a consistente Domino  in terra, postmodum in celo, quia in proximi amore discitur, qualiter perueniri debeat ad amorem Dei. Insufflando significauit spiritum sanctum, non patris solius esse spiritum, sed et suum.

Quorum remiseritis peccata, remittuntur eis, et quorum retinueritis, etc.  Ecce caritas que per spiritum sanctum diffunditur in cordibus nostris, participum suorum peccata dimittit. Eorum autem qui non sunt eius participes, tenet. Ideo posteaquam dixit: Accipite Spiritum sanctum, hoc continuo de peccatorum remissione ac detentione subiecit. Sciendum uero est, quod hi qui primum spiritum sanctum habuerunt, ut et ipsi innocenter uiuerent, et in predicatione quibusdam prodessent. Idcirco hunc  post resurrectionem Domini patenter acceperunt, ut prodesse non paucis sed pluribus possent.

Thomas autem unus de duodecim, qui dicitur Didymus, non erat, etc.  Iste unus discipulus defuit, reuersus, quod gestum est, audiuit, audita credere renuit. uenit iterum Dominus, et non credenti discipulo, latus palpandum prebuit, manus ostendit, et ostensa suorum uulnerum cicatrice, infidelitatis illius uulnus sanauit. Quid, fratres karissimi, quid inter hec animaduertitis? Nunquid casu gestum creditur, ut electus ille discipulus tunc deesset, post hec ueniens audiret, audiens dubitaret, dubitans palparet, palpans crederet? Non hoc casu, sed diuina dispensatione gestum est. Egit namque miro modo superna clementia, ut discipulus dubitans,  dum magistri sui uulnera palparet carnis, in nobis uulnera sanaret infidelitatis. Plus enim nobis Thome infidelitas ad fidem, quam fides credentium discipulorum profuit. Quia dum illo ad fidem palpando reducitur, nostra mens, omni dubitatione postposita, in fide solidatur.

Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam digitum meum, etc. Quod autem dicit Ioannes, non cum illis fuisse tunc apostolum Thomam, cum secundum Lucam, duo illi, quorum erat unus Cleophas, regressi in Hierusalem, inuenerunt congregatos undecim, et eos qui cum ipsis erant, procul dubio intelligendum est quod inde Thomas exierat, antequam eis Dominus  hec loquentibus appareret.

Et post dies octo, iterum erant discipuli eius intus, et Thomas cum eis; uenit iehsu ianuis clausis, et stetit in medio eorum et dixit eis: Pax uobis. Deinde dicit Thome: Infer digitum tuum huc, et uide manus meas, etc.  Sic quippe discipulum post resurrectionem suam dubitare permisit, nec tamen in dubitatione deseruit, sicut ante natiuitatem suam habere Mariam sponsum uoluit, qui tamen ad eius nuptias non peruenit. Nam ita factus est discipulus dubitans et palpans testis uere resurrectionis, sicut sponsus matris fuerat custos integerrime uirginitatis.

 Non solum manus et pedes, quibus indicia clauorum claruere uestigia, sed attestante  Ioanne: Et iam latus quod lancea foratum fuerat ostendit. Ut uidelicet, ostensa uulnerum suorum cicatrice, dubietatis atque infidelitatis eorum uulnus sanaret. uerum quomodo post resurrectionem clauorum uel lancee loca pandendo, discipulorum dignatus est fidem spemque roborare, ita in die iudicii et eadem sue passionis indicia, et ipsam pariter crucem monstrando, uenturus est, impietatem superborum, infidelitatemque confundere. Scilicet ut ipsum se esse, qui ab impiis et pro impiis mortuus est, cunctis palam angelis et hominibus ostendat, uideantque, ut scriptum est: In quem compunxerunt, et plangant se super eum omnes tribus terre . Sane notandum, quod solent in hoc loco gentiles  calumniam struere, et fidem sperate a nobis resurrectionis, stulta garrulitate deridere. Si enim ipse Deus uester, inquiunt, nec sibi inflicta a Iudeis uulnera curare preualuit, sed cicatricum uestigia, celum secum, ut dicitis, inuexit, qua temeritate putatis eum uestra de puluere membra ad integrum esse restauraturum? Quibus respondendum: Quia Deus noster, qui suam perpetua iam mortalitate glorificatam de sepulcro carnem resuscitare, quando uoluit, et quomodo uoluit, potuit, etiam qualem uoluit, suscitauit. Neque enim consequens est, ut qui maiora fecisse probatur, minora facere nequiuerit, sed certe dispensationis gratia, qui maius fecit, minus facere supersedit, hoc est, qui mortis regna destruxit, signa mortis obliterare noluit.  Primo uidelicet, ut per hec discipulis fidem sue resurrectionis astrueret, deinde ut patri pro nobis supplicans, quale genus mortis, pro mortalium uita pertulerit, superostendat. Tertio ut sua morte redemptis, quam misericorditer sint adiuti, propositis semper eiusdem mortis innouet indiciis, ideoque misericordias Domini in eternum cantare non cessent, sed dicant qui redempti sunt a Domino, quoniam bonus, quoniam in eternum misericordia eius. Postremo ut etiam perfidis in iudicio, quam iuste damnentur, ostensa inter alia flagitia, etiam uulnerum que ab eis suscepit cicatrice denuntiet, ueluti si miles aliquis fortissimus iubente suo rege pro totius sue gentis salute singulari certamine desudans, multis quidem uulneribus exceptis, hostem tamen  interficiat, spolia eius diripiat, uictoriam sue genti reportet, et interrogatus a medico cui curandus committitur, ita ne uelit curari, ut nec uestigia uulnerum ulla resideant, an magis ita ut cicatrices quidem remaneant, deformitas uero prorsus omnis et feditas absit, respondeat se potius ita se uelle sanari, ut toto salutis decorisque pristini statu recuperato, perpetuam secum tanti circumferat signa triumphi. Sic profecto Dominus, perpetis ob signum uictorie, non excepta pro nobis uulnera passionis, sed ipsorum cicatrices celo inferre quam abolere maluit. Nec tamen ab his quippiam fidei nostre resurrectionis preiudicat, de qua ueraci promissione predicatur, et capillus de capite uestro non peribit.


Respondit Thomas, et dixit ei: Dominus meus et Deus meus. Dicit ei iehsu: Quia uidisti me et credidisti. Dum ergo uidit Thomas, dum palpauit, cur ei dicitur: Quia uidisti me, credidisti, sed aliud uidit, aliud credidit. A mortali quippe homine diuinitas uideri non potuit, hominem igitur uidit, et Deum confessus est dicens: Dominus meus et Deus meus . uidendo ergo credidit, qui considerando hominem, uerum hunc Deum, quem uidere non poterat, exclamauit.

Beati qui non uiderunt et crediderunt. In hac nimirum sententia nos specialiter signati sumus, qui eum quem carne non uidimus, mente retinemus. Nos signati sumus, sed si fidem nostram operibus sequimur.  Ille enim uere credit, qui exercet operando quod credit. Quod autem ait: Beati qui me non uiderunt et crediderunt. Preteriti temporis usus est uerbo, tanquam ille, qui quod erat futurum in sua nouerat predestinatione iam factum, sed his uerbis proprie gentium, ut diximus, fides designatur.

Multa quidem et alia signa fecit iehsu in conspectu discipulorum suorum, que non sunt scripta in libro hoc. Significat euangelista plurima fecisse Iesum signa et miracula salutis et predicationis, que non scripta essent, propter multitudinem illarum rerum que gesta fuerunt ab eo.

Hec autem scripta sunt, ut credatis quia iehsu est Christus Filius Dei et ut credentes uitam eternam habeatis in nomine eius. Ille enim qui credit, quia iehsu est  Christus filius Dei, credendo ipsum filium in se habet, habendo filium, et uitam habet. Quia ipse dixit: Ego sum uia, ueritas et uita . Insuper et uitam cum sanctis possidebit eternam, ubi erit certa securitas, sempiterna felicitas, inenarrabile gaudium, ibi implebitur illud: Ero illorum Deus, et ipsi erunt mihi populus , id est, ero unde satientur, ero eorum uita, et salus, et uirtus, et copia, et gloria, et honor, et pax, et omnia bona, et sic implebitur illud Apostoli: Ut sit Deus omnia in omnibus, ipse finis erit desideriorum nostrorum, qui sine fine uidebitur, sine fastidio amabitur, sine fatigatione laudabitur.



CONCORDIA.

Quanquam et in pluribus uerbis et sensibus, tamen  in hoc quod dicit, quia iehsu est filius Dei, istarum duarum aptissima fit concordia lectionum.



DOMINICA POST OCT. PASCHAE.



EPIST. PRIMA BEATI PETRI APOST., CAP. II.

»Christus passus est pro nobis, nobis relinquens exemplum, ut sequamini uestigia eius. Qui peccatum non fecit nec inuentus est dolus in ore eius. Qui cum malediceretur, non maledicebat, cum pateretur, non comminabatur. Tradebat autem iudicanti se iniuste, quia peccata nostra ipse pertulit in corpore suo super lignum, ut peccatis mortui, iustitie uiuamus, cuius liuore sanati estis. Eratis enim aliquando sicut oues errantes, sed conuersi  estis nunc ad pastorem et episcopum animarum uestrarum.«

Christus passus est pro nobis, nobis relinquens exemplum, ut sequamini uestigia eius, qui peccatum non fecit, etc.  Audis autem, Christus passus est pro nobis, et gaudes, quia pro te mortuus est Christus. Attende quod sequitur: Relinquens nobis exemplum, ut sequamini uestigia eius. Exemplum tribulationum non deliciarum, contumeliarum, flagitiorum, dolorum, opprobriorum, spinarum, crucis, uulnerum mortis. In Psalmo scriptum est: Propter uerba labiorum tuorum, ego custodiui uias duras . Propter que uerba labiorum Dei, nisi quibus promittit uitam eternam.

Qui peccata nostra ipse pertulit in corpore suo super  lignum, etc. Cum supra ad seruos specialiter faceret sermonem, nunc generaliter admonet, ut etiam domini sui memoriam reuocet, quid pro illis Deus Dominus sustinuerit. Imo totam Ecclesiam instruat, quid pro eius liberatione suus auctor pertulerit. Non enim ait: peccata uestra, sed etiam se addito, qui peccata, inquit, nostra ipse pertulit in corpore suo super lignum.

Eratis enim sicut oues errantes. Quomodo et oues dicit, et errantes, cum hi qui in errore uitam ducunt hedorum potius quam ouium nomine censeantur, nisi quia nouit Dominus qui sunt eius, qui et multos diu male conuersantes sustinet, quos tamen in ouium suarum numero saluandos esse preuidit?


Sed conuersi estis nunc ad pastorem, etc. Tangit euangelicam parabolam, ubi pius pastor, relictis nonaginta nouem ouibus in deserto, uisitare uenit unam que errauerat. Nam quod ibi dictum est, quod hanc inuentam imposuerit in humeros suos gaudens, hoc istic beatus Petrus premisit, dicens: Qui peccata nostra ipse portauit in corpore suo super lignum, quia nimirum ita nos redimere uoluit, ut lignum in quo peccata nostra tolleret, pendens in humeris haberet. Ad pastorem, ergo, inquit, et uisitatorem animarum uestrarum, pastorem uidelicet, quia pascua nobis uite donat eterne, pascua in presenti temporalium prestat gratiarum. uisitatorem uero animarum uestrarum, quia uisitauit nos oriens ex alto, illuminare his qui in tenebris et in umbra mortis sedent. uisitat  quotidie ipsam in nobis, quia donauit lucem, ne deficiat seruando, imo ut accrescat et crescat iuuando. Quidam codices ipsum Grecum habent, , ad pastorem et ad episcopum animarum uestrarum. Episcopus autem Latine superintendens dicitur, quia nimirum oculi Domini super iustos, et aures eius ad preces eorum, ut ex omnibus tribulationibus eorum liberet eos.



EuANGELIUM IOANNIS, CAP. X.

»Ego sum pastor bonus. Bonus pastor animam suam dat pro ouibus suis. Mercenarius autem, et qui non est pastor, cuius non sunt oues proprie, uidet lupum uenientem, et dimittit oues et fugit, et lupus rapit et dispergit oues. Mercenarius autem  fugit, quia mercenarius est, et non pertinet ad eum de ouibus. Ego sum pastor bonus, et cognosco meas, et cognoscunt me mee. Sicut nouit me pater, et ego agnosco patrem, et animam meam pono pro ouibus meis; et alias oues habeo, que non sunt ex hoc ouili, et illas oportet me adducere, et uocem meam audient, et fiet unum ouile et unus pastor.«

Ego sum pastor bonus. Bonus pastor animam suam dat pro ouibus suis. Dum Dominus boni pastoris opus ostendere uoluit, se ipsum proposuit in exemplo dicens: Bonus pastor, animam suam dat pro ouibus suis.

 Ostensa est nobis de contemptu mortis  uia quam sequamur, apposita forma cui imprimamur. Primum nobis est exteriora nostra misericorditer ouibus eius impendere. Postremum uero si necesse sit, etiam mortem nostram pro eisdem ouibus ministrare. Qui non dat pro ouibus substantiam suam, quando daturus est animam suam? Exposuimus uel magis Domino docente intelleximus, quis sit pastor, quis ostium, quis ostiarius, qui etiam et oues, nec non qui sint fures et latrones cognouimus. Sed modo de mercenario et lupo consideremus. De quibus ipse Dominus dixit:

Mercenarius autem, et qui non est pastor, cuius non sunt oues proprie uidet lupum uenientem, et dimittit oues et fugit. Non pastor, sed mercenarius uocatur, quia non pro amore intimo oues dominicas,  sed ad temporales mercedes pascit. Mercenarius quippe est, qui locum quidem pastoris tenet, sed lucra animarum non querit. Terrenis commodis inhiat, honore prelationis gaudet, temporalibus lucris pascitur, impensa sibi ab hominibus reuerentia letatur. Iste sunt enim mercedes mercenarii, ut pro eo ipso quo in regimine laborat, hic quod querit inueniat, et ab hereditate gregis in posterum alienus existat.

Et lupus rapit et dispergit oues. Lupus rapit et dispergit oues cum alium ad luxuriam pertrahit, alium in auaritiam accendit, alium in superbiam erigit, alium per iracundiam diuidit. Hunc inuidia stimulat, illum in fallacia supplantat. Quasi ergo gregem lupus dissipat, cum fidelium populum diabolus per  tentationes necat. Sed contra hec mercenarius nullo zelo accenditur, nullo feruore dilectionis excitatur: quia dum sola exteriora commoda requirit, interiora gregis damna negligenter patitur.

Mercenarius autem fugit, quia mercenarius est, etc. Sola ergo causa est ut mercenarius fugiat, quia mercenarius est. Ac si aperte diceretur: Stare in periculo ouium non potest, qui in eo quod ouibus preest non oues diligit, sed lucrum terrenum querit. Dum enim honorem amplectitur, dum temporalibus commodis letatur, opponere se contra periculum trepidat, ne hoc quod diligit amittat. Item lupus super oues uenit, cum quilibet iniustus et raptor fideles quosque atque humiles opprimit. Sed is qui pastor esse uidebatur et non erat, relinquit oues et  fugit, quia dum sibi ab eo periculum metuit, resistere eius iniustitie non presumit. Fugit autem, non mutando locum, sed subtrahendo solatium; fugit quia iniustitiam uidit et tacuit; fugit, qui se sub silentio abscondit. Sed est alius lupus, qui sine cessatione quotidie non corpora, sed mentis dilaniat: malignus uidelicet spiritus, qui caulas fidelium insidians, circuit et mortes animarum querit.

Ego sum pastor bonus. Quia superius redemptor noster culpas ficti pastoris innotuit. Iterum formam cui debeamus imprimi ostendit dicens: Ego sum pastor bonus. Atque subiungit. Et cognosco meas, hoc est, diligo, et cognoscunt me mee, id est obsequuntur diligentes.


Sicut nouit me Pater, et ego agnosco Patrem, et animam meam pono pro ouibus meis. Ac si aperte dicat: In hoc constat, quia et cognosco patrem, et cognoscor a patre, quia animam meam pono pro ouibus meis. Id est, ea caritate qua pro ouibus morior, quantum patrem diligam ostendo. Quia uero non solum Iudeam, sed etiam gentilitatem redimere uenerat, adiungit.

Et alias oues habeo, que non sunt ex hoc ouili, et illas oportet me adducere, et uocem meam audient, et fiet unum ouile et unus pastor. Redemptionem nostram, qui ex gentili populo uenimus, Dominus aspexerat, cum se adducere et alias oues dicebat. Hoc quotidie fieri, fratres, aspicitis, hoc reconciliatis gentibus factum hodie uidetis, quasi ex duobus gregibus  unum ouile efficit, quia Iudaicum et gentilem populum in sua fide coniungit, Paulo attestante qui ait: Ipse est pax nostra, qui fecit utraque unum. Dum enim ad eternam uitam ex utraque natione simplices elegit, ad ouile proprium oues deducit.



CONCORDIA.

Istarum duarum et in ouibus et in pastore fit conueniens concordia lectionum.



DOMINICA SECUNDA POST OCT. PASCHAE.



EPISTOLA PRIMA BEATI PETRI APOSTOLI, CAP. II.

»Obsecro uos tanquam aduenas et peregrinos abstinere uos a carnalibus desideriis, que militant aduersus animam. Conuersationem uestram inter  Gentes habentes bonam, ut in eo quod detractant de uobis, tanquam de malefactoribus ex bonis operibus, uos considerantes glorificent Deum in tempore uisitationis. Subiecti estote omni creature humane propter Deum, siue regi, quasi precellenti, siue ducibus tanquam ab eo missis ad uindictam malefactorum, laudem uero bonorum. Quia sic est uoluntas Dei, ut benefacientes obmutescere faciatis imprudentium hominum ignorantiam. Quasi liberi, et non quasi uelamen habentes malitie libertatem, sed sicut serui Dei. Omnes honorate, fraternitatem diligite, Deum timete, regem honorificate. Serui, subditi estote in omni timore dominis, non tantum bonis et modestis, sed etiam dyscolis. Hec est enim gratia in Christo Iesu Domino  nostro.«

Obsecro uos tanquam aduenas et peregrinos.  Aduene Latine, Grece dicuntur . Quo nomine appellabant Iudei eos qui de gentibus nati, in Deum credidere, eiusque circumcisione accepta Iudaico more, iuxta Dei legem, uitam ducere uoluerunt. De quorum numero fuere quidam eorum qui in die sancto Pentecostes, quo apostoli spiritum sanctum in ignis uisione perceperunt, ad predicationem eorum Christo crediderunt, dicente Scriptura, quod Iudei quoque et proselyti adessent . Sed et nos si ueraciter cum Propheta Deo dicere possumus, quoniam Incola nos sumus apud te in terra, et peregrini, sicut omnes patres nostri; ad  nos quoque Epistolas beati Petri scriptas credere, et quasi nobis missas legere debemus.

Abstinete uos a carnalibus desideriis, que militant aduersus animam. Dum concupiscentiis blandientibus caro eneruatur, subiugatur, iam uitiorum exercitus firmiter aduersus animam armatur. Quos competenter aduenas uocat et peregrinos, ut eo minus terrenis rebus animum supponant, quo se patriam in celis habere meminerint; namque hoc distare in hac uita inter electos solet et reprobos, quod electi peregrini nunc et exsules patriam exspectant in futuro, tantoque minus in presenti gaudiis delectantur caducis, quanto futura sine fine gaudia se sperant accipere, et in eternum regnare cum Christo. At uero reprobi hinc habent patriam, cuius solum  uite desideriis norunt inhiare. Ideoque post hanc uitam in exsilium religantur perpetuum, ubi cunctis carentes uoluptatibus sola in tormentis patiantur aduersa.

Ut in eo quod detractant de uobis tanquam malefactoribus, ex bonis operibus uos considerantes, glorificent Deum in die uisitationis. Plerumque contingit ut pagani qui fidem Christianorum uituperabant, quare deos suos dereliquissent, postmodum considerantes castam eorum conuersationem, et inuictum in Christo animum, cessarent eis detrahere, magisque Deum glorificare, ac laudare inciperent, qui bonitate ac iustitia cultorum suorum bonus esse probaretur et iustus: Glorificant, inquit, Deum in die uisitationis, hoc est, in tempore retributionis, quanta  uobis sit gloria per Deum donanda. Iam nunc cognoscant increduli cum uos instanter per obstantia pericula illum sequi perspexerint.

Subiecti estote omni humane creature propter Deum. Omni humane creature dicit, omni dignitati hominum, omni persone, omni principatui, cui uos diuina dispositio subdi uoluerit. Hoc est enim quod ait, propter Deum. Quia non est potestas nisi a Deo, et qui potestati resistit Dei ordinationi resistit. Quam creaturam subsequenter exponit adiungens:

Siue regi quasi precellenti, siue ducibus, tanquam ab eo missis. Ideo regi tantum ac ducibus, non autem et dominis dicit, quia hoc in loco illos specialiter, ut prefati sumus, instruit qui sunt Domini seruorum. Subsequenter uero, et seruos quomodo dominis  famulentur admonet. Docet ergo fideles, famulos uidelicet eterni regis, etiam mundi potestatibus subdi, ne uel in hoc fidei et religioni Christiane possit detrahi, quod per eam humane conditionis iura turbentur. Nam et ita potest recte intelligi, quod dictum est: Omni humane creature, ut significetur et fidelibus et incredulis rerum dominis.

Ad uindictam malefactorum, laudem uero bonorum. Non quod omnes qui a regibus missi duces sunt, uel malefactores punire uel laudare bonos nouerint, sed que esse debeat actio boni ducis, simpliciter narrat, hoc est, ut male facientes cerceat, et bene agentes remuneret. Qui etiam si iniuste agit, si bonos damnat, nichilominus ad laudem eorum  pertinet que facit, si patienter eius improbitatem tolerant, et sapienter eius stultitie resistunt. Unde et Paulus: uis non timere potestatem, bonum fac et habebis laudem ex illa, non dicit, ab illa, sed ex illa. Quia et si potestas te mundana non laudat, imo si etiam persequitur, si occidit gladio, ut Paulum, si crucifigit, ut Petrum, habebis ex illa laudem, dum ex eo, quod illa malefecit, in te iustum et innoxium tue uirtutis patientia coronam laudis meretur. Nam et hoc intendisse beatum Petrum in hac sententia uerba sequentia docent, quibus dicitur:

Quia sic est uoluntas Domini, ut benefacientes obmutescere faciatis imprudentium hominum ignorantiam. Hec est ergo laus bonorum, ad quam duces a rege dicit missos, dum ignorantia ducum imprudentium,  boni ad laudem suam perpetuam bene se agendo utuntur.

Quasi liberi et non quasi uelamen habentes malitie libertatem. Quasi liberi bona faciunt, qui quo maiore apud homines libertate utuntur, eo arctius, imo liberius diuino famulatui subiugantur. Sed et illi quasi liberi benefaciunt, qui in exemplum Ioseph patriarche, tametsi seruitio deprimuntur hominum, serui esse uitiorum nulla arte compelluntur. At uero libertatem suam in uelamen malitie uertunt, cum quo minus humani famulatus iugo cohibentur, eo latius peccatorum dominio mancipantur. Et cum uitiis impune seruiunt, libertatem uocant. Hoc pretexunt nomine culpam. Potest autem iuxta illud apostoli Pauli generaliter accipi, uos in libertate uocati  estis, fratres, tantum ne libertatem in occasionem carnis detis. Liberi enim recte uocamur, quia per baptisma a peccatorum sumus nexibus absoluti, quia a demoniaca seruitute redempti, quia filii Dei effecti. Non tamen dono libertatis potiorem peccandi facultatem uel licentiam accepimus, quinimo, si peccamus, mox libertate perdita serui efficimur peccati. Et quisque se ab hoc liberatum a Domino putat, ut licentius peccet, talis suam libertatem in uelamen malitie mutat. uult autem nos beatus Petrus liberos esse a seruitio culparum, ut serui creatoris nostri boni et fideles permanere possimus, unde subsequenter adiungit:

Sed sicut serui Dei. Omnes honorate, fraternitatem diligite, Deum timete, regem honorificate. Monet  ergo congruum cunctis impendere honorem, et iuxta imperium Domini, Cesari que Cesaris sunt, et Deo reddere que Dei sunt. Et bene inter alia fraternitatem diligere iubet liberos, ut eos quoque qui sibi temporali conditione subiecti sunt, fratres sibi in Christo esse factos recolant, una cum ipsis patrem inuocantes eum, qui sine acceptione personarum iudicat.

Serui, subditi estote in omni timore dominis, non tantum bonis et modestis, sed etiam dyscolis. sunt difficiles, sine scholari doctrina. Discolos indisciplinatos dicit, nomine ducto a Greco eloquio. Quia Grece schola uocatur locus in quo adolescentes litteralibus studiis operam dare, et ad audiendos magistros  uacare solent, unde , uacatio interpretatur. Denique in Psalmo ubi canimus: uacate et uidete, quoniam ego sum Dominus, pro eo quod nos dicimus uacate, in Greco habetur, . Scholastici sunt ergo eruditi, dyscoli indocti et agrestes, sed utrisque uult obedire subditos, explicans apertius quomodo nos supra omni creature iusserit esse subiectos. Alia editio pro dyscolis difficiles habet, et sanctus antistes Fulgentius in opusculis suis sic ponit: Seruientes cum amore, non tantum bonis et modestis, sed etiam difficilioribus.«

Sed si benefacientes et patientes sustinetis, hec est enim gratia in Christo Iesu. Hec est enim gratia apud Deum, in hoc enim uocati estis, quia et Christus passus est pro nobis, relinquens nobis exemplum,  etc. Notandum attentius quam summe conditionem seruorum glorificet, quos benefacientes, et absque ulla culpa uapulantes a dominis crudelibus et improbis imitatores esse Dominice passionis affirmat.



EuANGELIUM IOANNIS, CAP. XuI.

»Modicum et iam non uidebitis me, et iterum modicum et uidebitis me, quia uado ad patrem. Dixerunt ergo ex discipulis eius ad inuicem: Quid est hoc quod dicit nobis: Modicum, et non uidebitis me, et iterum modicum, et uidebitis me, quia uado ad patrem? Dicebant ergo: Quid est hoc quod dicit nobis, modicum? Nescimus quid loquitur. Cognouit autem iehsu quia uolebant eum interrogare, et dixit eis: De hoc queritis inter uos, quia dixi modicum et non uidebitis  me, et iterum modicum, et uidebitis me, quia uado ad patrem. Amen amen dico uobis, quia plorabitis et flebitis uos, mundus autem gaudebit. uos autem contristabimini, sed tristitia uestra uertetur in gaudium. Mulier cum parit tristitiam habet, quia uenit hora eius. Cum autem peperit puerum, iam non meminit pressure, propter gaudium, quia natus est homo in mundum. Et uos igitur nunc quidem tristitiam habetis, iterum autem uidebo uos et gaudebit cor uestrum, et gaudium uestrum nemo tollet a uobis.«

Modicum et iam non uidebitis me, et iterum modicum et uidebitis me. Ad illos specialiter hec que dicta sunt pertinent, qui eius discipulatui predicantis in carne adherere, et post tristitiam passionis sue,  uisa resurrectione et ascensione eius, letificari meruerunt. Modicum etiam fuit ab illa hora illius noctis qua traditus est in hora passionis sue, quod eum discipuli carnaliter uidebant. Et iterum modicum fuit, quod clausus in sepulcro tertia die resurrecturus iacuit, et illorum aspectibus uideri non potuit, hoc est quod ait: Modicum et non uidebitis me. Quod uero ait: Iterum modicum et uidebitis me, significat tempus post resurrectionem, quo cum discipulis conuersatus est, et illis multimoda ostensione apparuit, usque dum ascendit in celum illis uidentibus, ut in Euangelio et in Actibus Apostolorum legitur. Et hoc est, quod ait: Quia uado ad Patrem, ac si patenter dicat: Quia post modicum a uestris aspectibus  in monumenti claustra abscondor, et iterum post modicum, destructo mortis imperio, uobis intuendus appareo, quia tempus est, ut expleta dispensatione assumpte mortalitatis, cum resurrectionis triumpho iam reuertar ad patrem. Hec uero uerba Domini, ut dixi, illis speciatim, qui eius resurrectionem uidere potuerunt conueniunt, que apostoli tunc temporis non potuerunt intelligere. Et hanc illorum ignorantiam pius magister intelligens, subsequenter secundum anime illorum dubitationem respondit, quasi expositurus quid esset, quod dixit: Modicum et non uidebitis me, et iterum modicum et uidebitis me.

Cognouit ergo iehsu quia uolebant eum interrogare, et dixit eis: De hoc queritis inter uos, quia dixi: Modicum  et non uidebitis me, et iterum modicum et uidebitis me. Amen amen dico uobis, quia plorabitis et flebitis uos, mundus autem gaudebit; uos autem contristabimini, etc. Hoc et ipsorum et totius Ecclesie statui congruit. Plorabant quippe et flebant amatores Christi, cum illum comprehendi, ab hostibus ligari, ad concilium duci, damnari, crucifigi, mori et sepeliri uiderent. Gaudebant mundi amatores, quos ob infimas cogitationes mundum uocat Dominus, cum morte turpissima condemnarent illum, qui grauis erat eis etiam ad uidendum. Contristabantur discipuli posito in morte, sed agnita etiam eius resurrectione, tristitia illorum uersa est in gaudium. uisa ascensionis potentia, iam maiore gaudio subleuati, laudabant et benedicebant Dominum, ut Lucas euangelista  testatur. Sed et cunctis fidelibus, hic Domini sermo conuenit, qui per lacrymas pressurasque presentes ad gaudia eterna peruenire contendunt: Qui seminant in lacrymis, ut in gaudio metant: Euntes ibant et flebant , quatenus in eterna beatitudine laboris sui mercedem recipiant. Mundus autem, id est, mundi amatores gaudebunt qui ad eterna gaudia se preparare per lacrymas et afflictiones despiciunt. uos autem contristabimini per labores et pressuras, sed tristitia uestra uertetur in eterne beatitudinis letitiam.

Mulier cum parturit, tristitiam habet, quia uenit hora eius. Mulierem dicit sanctam Ecclesiam, propter fecunditatem bonorum operum. Et quia spirituales Deo filios gignere nunquam desinit, hec mulier  cum parturit, tristitiam habet, quia uenit hora eius.

Cum autem peperit puerum, iam non meminit pressure, propter gaudium, quia natus est homo in hoc mundo. Quia nimirum sancta Ecclesia, quandiu in mundo spiritualium uirtutum profectibus insistit, nunquam mundi tentationibus exerceri desistit. At cum deuicto laborum certamine ad palmam peruenerit, iam non meminit, inquit, pressure precedentis, propter gaudium percepte retributionis, quia non sunt condigne passiones huius temporis ad superuenturam gloriam, que reuelabitur in nobis . Non meminit, inquit, pressure propter gaudium, quia natus est homo in mundo. Sicut enim  mulier nato in hunc mundum homine letatur, ita Ecclesia nato in uitam futuram fidelium populo, digna exsultatione repletur, pro qua eius natiuitate multum laborans et gemens in presenti, quasi parturiens dolet. Nec nouum de et cuique uideri, si natus dicitur, qui ex hac uita migrauerit. Quomodo enim consuete nasci dicitur, cum quis de utero matris procedens hanc in lucem egreditur, ita etiam rectissime potest natus appellari, qui solutus a uinculis carnis ad lucem sublimatur eternam, unde mos obtinuit ecclesiatius, ut dies beatorum martyrum siue confessorum Christi, quibus de seculo transierunt, natales uocitemus, eorumque solemnia non funebria, sed natalitia dicantur. Et uos igitur nunc quidem tristitiam habetis, iterum autem uidebo uos, et  gaudebit cor uestrum, et gaudium uestrum nemo tollet a nobis. Quod de ipsis quidem discipulis facile intelligitur, quia tristitiam habuerunt, passo ac sepulto Domino, sed peracta resurrectionis gloria, gauisi sunt uiso Domino. Et gaudium eorum nemo tulit ab eis, licet pressuras ac persecutiones passi essent in hoc mundo, semper in spe gaudebant future retributionis, pro eo quod digni essent pro nomine Iesu contumelias pati: Iterum autem uidebo uos, et gaudebit cor uestrum, et gaudium uestrum nemo tollet a uobis. uidet itaque electos post tristitiam Dominus, cum eorum patientiam damnato impugnatore remunerat: uidebo uos, id est, cum assumpsero uos ad me ipsum. Ut ubi sum ego et uos sitis, et in illa uisione perpetue glorie gaudebit cor  uestrum, et gaudium uestrum nemo tollet a uobis, quia ibi nullus aduersarius, nullus persecutor, nemo qui tristitiam ingerat animis uestris, dum uidebitur Deus deorum in Sion, et cum apparuerit Christus, tunc et uos apparebitis, ut Apostolus ait, cum illo in gloria.



DOMINICA TERTIA POST OCT. PASCHAE.



EPISTOLA BEATI IACOBI APOSTOLI, CAP. I.

»Omne datum optimum, et omne donum perfectum desursum est, descendens a patre luminum, apud quem non est transmutatio nec uicissitudinis obumbratio. uoluntarie enim genuit nos uerbo ueritatis, ut simus initium aliquod creature eius. Scitis, fratres mei dilectissimi Sit autem omnis homo uelox ad audiendum, tardus autem ad loquendum,  et tardus ad iram. Ira enim uiri iustitiam Dei non operatur. Propter quod abiicientes omnem immunditiam et abundantiam malitie, in mansuetudine suscipite insitum uerbum, quod potest saluare animas uestras.«

Omne datum optimum, et omne donum perfectum desursum est, descendens a patre luminum.  Postquam docuit uitia, quibus tentamur non a Deo nobis, sed a nobis ipsis inesse ostendit; e contra, quidquid boni agimus, hoc a Deo donante percepimus. Inde etenim patrem luminum appellat, quia auctorem nouit spiritalium carismatum. Cui consonat illud apostoli Pauli: Quid enim habes quod non accepisti ?


Apud quem non est transmutatio, nec uicissitudinis obumbratio. Quia in Dei natura mutabilitas non est, neque lumen eius sicut lumen huius mundi aliqua uicissitudinis umbra intercidit. Liquet utique quia sola nobis dona lucis, et non etiam tenebras mittit errorum.

uoluntarie genuit nos uerbo ueritatis. Et Dominus in Euangelio: Non uos me elegistis, sed ego elegi uos . Et in Osee propheta: Diligam eos spontanee . Quia ergo dixerat: Omne datum optimum, et omne donum perfectum a Deo descendere, consequenter astruit, addendo: quia non nostris meritis, sed sue beneficio uoluntatis, per aquam regenerationis de filiis tenebrarum, nos in filios lucis mutauerit.


Ut simus initium aliquod creature eius. Ne in eo quod ait, genuit, hoc nos fieri putaremus quod ipse est. Ideo principatum quemdam, in creatura nobis hac adoptione concessum ostendit. Hunc etenim uersiculum quidam ita transtulit: uolens genuit nos uerbo ueritatis, ut simus primitie creaturarum eius, id est ut ceteris quos cernimus creaturis, simus meliores. Primitias namque frugum uel animantium, Domino consecrari lex precipit. Primitias auri et argenti ad opus tabernaculi iussit conferri, id est, optima queque in metaliis . Et de antiquo Dei populo dixit propheta Ieremias: Sanctus Isrel Domino primitie frugum eius .

Scitis autem, fratres mei dilectissimi. Notissimum inquit, uobis est, quod a uobis ipsis habuistis ad  uitia labi: a Domino autem uos illustrari, non uestra prouisione, sed superna gratia uos preueniente, contigit.

Sit autem omnis homo uelox ad audiendum, etc. Hinc auditorem moralibus instituit preceptis, et recte primo admonet, aurem quemque citius accommodare docenti, sero autem os ad docendum aperire, quod stultum est, quemlibet que ipse non didicerat, aliis uelle predicare. Qui ergo sapientiam diligit, primo ut supra admonuit, hanc a Deo postulet. Dehinc magistrum ueritatis humilis auditor inquirat, et inter agendum suam cautissime linguam, non solum ab otiosis sermonibus cerceat, uerum et ab ipsa, quam nuper didicit ueritate predicanda contineat. Hinc Salomon de distantia temporum scribens, ait:  Tempus tacendi, et tempus loquendi . Hinc Pythagorici, naturalis scientie magisterio prediti, auditores suos per quinquennium iubent silere, et sic demum predicare permittunt.

Et tardus ad iram. Quia maturitas sapientie, non nisi tranquilla mente percipitur. Scriptum est enim, quia ira in sinu stulti requiescit . Non autem ita uelocitatem ire uetat, ut huius tarditatem approbet, sed hoc potius admonet, ut et hora perturbationis ac litium, ne nobis ira subrepat caueamus. Aut si forte subrepserit, intra oris septa eius cohibeamus impetum, ut exacta hora discriminis liberius eam ad integrum a corde nostro per tempus expurgemus. uel certe tardos ad iram nos esse precipit,  ut non quaslibet ob causas serenitatem nostri uultus in austeritatem uertamus, sed certa existente ratione, uerbi gratia, si aliter corrigi proximos maxime qui nobis commissi sunt, non posse cernamus, seueritatem erga eos uerbi, uel etiam iudicium districtionis exhibeamus, manente tamen quantum natura humana patitur statu nostre mentis sereno. Credo, Phinees, Samuel, Elias, et Petrus, tardi fuerunt ad iram, et tamen peccantes, uel uerbo, uel gladio peremerunt. Sed et Moses, cum esset uir mitissimus, exiuit a Pharaone, quem incorrigibilem uidit, iratus nimis, comminatus ei penam quam et opere patrauit.

Ira enim uiri iustitiam Dei non operatur. Facilis est sensus, quia qui iracundie uitio se incautus subiugat,  et si hominibus iustus apparet, in diuino examine nondum perfecte iustus est. uerum altius potest intelligi, quod a Domino dictum est: Tu autem, Domine uirtutum, cum tranquillitate iudicas: qualiscunque iudex homo, amissa mentis tranquillitate, delinquentem iudicat, etiam si iuste iudicat, iustitiam tamen diuini examinis, in quam perturbatio cadere nescit, imitari non potest.

Propter quod abiicientes omnem immunditiam et abundantiam malitie, in mansuetudine suscipite insitum uerbum. Primo et corpus et mentem a uitiis iubet expurgare, ut digni existere possint, qui uerbum salutis percipiant. Qui enim non declinat prius a malo, non potest facere bonum. Omnem quippe immunditiam, et carnis et anime nuncupat. Malitia  autem proprie ad interioris hominis prauitatem respicit: Suscipite, inquit, insitum uerbum, id est, uerbum Dei, quod uestris cordibus, predicando imponimus, uos discendo suscipite, uel certe ita sentiendum. uerbum quod nobis in die redemptionis insitum est, quo uoluntarie genuit nos Deus, iam nunc perfectius suscipite, etiam operibus implendo, quod iam in mysterio tenetis.

Quod potest saluare animas uestras. Et iam si in corpore tentationes patiamini, uel a perfidis morte consummamini.



ALIA EXPOSITIO.

Omne datum optimum et omne donum perfectum desursum est, et generaliter de omnibus, et specialiter  de unaquaque a Deo data uirtute intelligi potest. Potest autem et specialiter datum optimum de continentia matrimonii, et donum perfectum de uirginitate intelligi. Nam et in baptismi gratia datum optimum, et in datione Spiritus sancti, donum perfectum nichil obstat intelligi.

Descendens a patre luminum. Pater luminum dicitur Deus, quia ab ipso siue inuisibilium luminum, ut sunt angeli, de quibus in principio dixit Deus: Fiat lux, siue animarum illarum quibus ait iehsu: uos estis lux mundi. Seu uisibilium solis et lune et stellarum, generaliter omnia facta sunt lumina.

Apud quem non est transmutatio. Non enim mutabitur qui dixit: Ego sum qui sum . Motus  et tempus, incrementum et defectus, omnino diuina non accipit natura.

Nec uicissitudinis obumbratio. Non enim dies sicut dies, post lucem obumbratur a tenebris, qui semper lux lucis, creator omnis et origo est luminis.

uoluntarie genuit nos. Per gratiam utique, non naturam, solum enim uerbum est, quod substantialiter et proprie dicitur filius Dei. Ceteri autem potestate ab illo accepta uocantur filii, quotquot autem receperunt eum, ait Apostolus, dedit eis potestatem filios Dei fieri .

uerbo ueritatis. ueritas Deus pater, uerbum filius eius est: si ueritas Christus, uerbum ueritatis Euangelium eius est: Per Euangelium, inquit Paulus, ego uos genui.


Ut simus initium aliquot creature eius. Initium creature, rationabiles angeli in celo, in terra Adam, in Ecclesia ueteris Testamenti patriarche, in Ecclesia sanguine Christi redempta apostoli sunt, nam uni eorum dicitur: Tu es Petrus, et super hanc Petram edificabo Ecclesiam meam , quam Ecclesiam Paulus apostolus nouam creaturam appellat.

Sit autem omnis homo uelox ad audiendum, tardus autem ad loquendum. Sciebat enim apostolus eos, ad quos epistolas mittebat, primatum uerbi uoluisse tenere et docere plus quam doceri, ideo admonet eos humilitatem seruare. uelocitas enim audiendi facit hominem docibilem; tarditas uero loquendi mansuetum.


Tardus ad iram. Quod naturaliter accidit, penitus uitare non potuit, tarditatem interdixit, quia ira dilata decrescit. Aliter. Tardus ad iram, id est, secundum legis ueteris Testamenti ad uindictam: Lex enim, inquit Apostolus, iram operatur , id est, oculum pro oculo, dentem pro dente.

Ira enim uiri iustitiam Dei non operatur. Iram uiri dicit iram hominis, que secundum Testamenti ueteris usum semper cupit exercere uindictam, et ideo Noui Testamenti, ubi scriptum est: Noli resistere malo, non operatur iustitiam . Aliter: Ira uiri iustitiam non operatur, subintelligitur: Ira Dei, que humano dicitur affectu, iustitiam operatur, ut in Sodomis, in Pharaone, in Aegypto, in mari Rubro, et in ipso Isrel populo in deserto, unde Psalmographus  canit: Iratus est furore Dominus in populum suum . Et multis in locis legimus, ubi ira Domini, que semper iustissimo fit examine rectissimam operatur iustitiam.

Propter quod abiicientes omnem immunditiam. Alii hoc in loco immunditiam specialiter idololatriam intelligere uoluerunt. Alii fornicationis immunditiam, que fit cum mulieribus, cum masculis et pecudibus, et his similia. Postremo, ut generaliter de omni intelligeres malitia, addidit et abundantiam malitie. Sicut enim radix uirens in terra uirgulta germinat, sic malitia latens in corde uitia generat.

In mansuetudine suscipite insitum uerbum, quod potest saluare animas uestras. In mansuetudine, hoc  est, sine ira et disceptatione. Suscipite per fidem rectam in mente pura insitum uerbum, a Deo missum, et in mentibus nostris susceptum, ut ubi abundauit peccatum, superabundet gratia. uerbum, inquit, hoc est, uerbum credulitatis, uerbum Euangelii. Postremo, uerbum illud de quo Ioannes ait: In principio erat uerbum, et uerbum erat apud Deum et Deus erat uerbum , qui et saluator dicitur, quia potest saluare animas nostras.



EuANGELIUM IOANNIS, CAP. XuI.

»uado ad eum qui me misit, et nemo ex uobis interrogat me: Quo uadis. Sed quia hec locutus sum uobis, tristitia impleuit cor uestrum. Sed ego ueritatem dico uobis, expedit uobis ut ego uadam. Si enim non abiero, paracletus non ueniet ad uos.  Si autem abiero, mittam eum ad uos, et cum uenerit, ille arguet mundum de peccato, et de iustitia et de iudicio. De peccato quidem, quia non crediderunt in me. De iustitia uero, quia ad patrem uado, et iam non uidebitis me. De iudicio autem, quia princeps mundi huius iudicatus est. Adhuc multa habeo uobis dicere, sed non potestis portare modo. Cum autem uenerit ille spiritus ueritatis, docebit uos omnem ueritatem. Non enim loquetur a semetipso, sed quecunque audiet loquetur, et que uentura sunt annuntiabit uobis. Ille me clarificabit, quia de me accipiet, et annuntiabit uobis.«

uado ad eum qui misit me, et nemo ex uobis interrogat me: Quo uadis.  Significat sic se  iturum ad eum qui misit illum, ut nullus interroget, quod palam fieri uisu corporis cernerent. Nubes enim suscepit eum, quando ascendit ab eis, et euntem in celum non uerbis quesierunt, sed oculis deduxerunt .

Sed quia hec locutus sum uobis, tristitia impleuit cor uestrum. uidebat utique quid illa sua uerba in eorum cordibus agerent. Spiritalem quippe nondum habentes interius consolationem, quam per Spiritum sanctum fuerant habituri, id quod exterius in Christo uidebant amittere metuebant.

Sed ego ueritatem dico uobis, expedit uobis ut ego uadam. Expedit ut forma serui uestris subtrahatur aspectibus, quatenus amor diuinitatis aptius uestris infigatur mentibus. Expedit, ut notam uobis formam  celo inferam, quatenus per hoc maiori desiderio illuc suspiretis.

Si enim non abiero, paracletus non ueniet ad uos. Si autem abiero, mittam eum ad uos. Non quia non poterat ipse in terra positus dare spiritum discipulis, hec loquitur, cum aperte legitur: Quia post resurrectionem apparens eis, insufflauit et dicit eis: Accipite Spiritum sanctum; sed quia ipso in terra posito, et corporaliter conuersante cum eis, non ualebant ad illum erigere mentem ad sitienda munera gratie celestis. Ascendente autem illo ad celos, et illi pariter omne desiderium suum illo transferebant. Ideo capaces spiritus sancti iam facti erant, non ultra de morte eius contristati, sed de promissionis  eius munere letati. Patet autem nec laboriosa expositione indiget, cur eumdem spiritum paracletum, id est, consolatorem, cognominauerit. Quia nimirum corda discipulorum, que recessus ipsius mesta reddidisset, huius consolaretur et recrearet aduentus. Non quod antea spiritus sanctus non esset in cordibus discipulorum, uel etiam in antiquorum sanctorum, sed manifesta plenitudine ante sic non fuit datus, quomodo post ascensionem die decima in centum uiginti nomina transmissus legitur. Sed in nullo opere cuiuslibet persone Patris, uel Filii, uel Spiritus sancti totius sancte Trinitatis operatio defuit. Sed oportebat ita insinuari trinitatem, ut quamuis nulla esset diuersitas substantie, singillatim tamen commendaretur distinctio personarum.


Et cum uenerit ille, arguet mundum. Quid est quod dixit, cum uenerit ille arguet mundum? Nunquid non Christus, dum esset in mundo, non arguit mundum de his omnibus que sequuntur? Sed Christus solam Iudeorum gentem arguit, Spiritus uero sanctus, in discipulis eius toto orbe diffusis, non unam gentem intelligitur arguisse, sed totum mundum. In quo arguit? In eo, quia per spiritum sanctum caritas diffusa est in cordibus eorum, que foras mittit timorem, ut non metuerent mundum, id est, amatores mundi arguere.

De peccato, et de iustitia, et de iudicio. Quam sententiam ipse Christus exposuit dicens: De peccato, quia non credunt in me, peccatum incredulitatis quasi speciale posuit. Quia sicut fides origo uirtutum, ita  solidamentum est uitiorum in incredulitate persistere, Domino terribiliter attestante, qui ait: Qui autem non credit iam iudicatus est, quia non credit in nomine unigeniti Filii Dei . Iudicatus, dixit, id est, damnatus.

De iustitia uero, quia ad Patrem uado, et iam non uidebitis me. Iustitia discipulorum Christus erat, quod Dominum quem uerum hominem cernebant, uerum quoque Dei Filium esse crediderunt, et quem sibi corporaliter ablatum nouerant, certo semper amore colebant. Iustitia ceterorum fidelium, id est, eorum qui Dominum in carne non uiderunt, Deum et hominem uerum corde credunt ac diligunt, de qua profecto iustitia fidei arguuntur infideles, que est, quod eum quem corporali intuitu  nunquam uiderunt. Cur ipsi uidelicet cum similiter uerbum uite audirent, noluerint credere in iustitiam. Neque enim nequitia malorum ex sua solum prauitate, uerum etiam ex comparatione rectorum, quam sit damnanda denuntiet. Arguit ergo mundum Spiritus sanctus de peccato, quia non crediderunt in Christum. Arguit et de iustitia credentium, quia exemplum eorum sequi noluerint, qui hunc ad patrem ascendisse, neque ultra corporaliter in terris conuersaturum esse sciebant. Nec tamen ab eius dilectione poterant ulla ratione separari; hoc est enim quod ait: Quia ad Patrem uado, et iam non uidebitis me. Non uidebitis me ex quo ascendero, qualem nunc uidere soletis carne mortali, et comprehensibili  circumdatum, sed in maiestate ad iudicium uenientem, et peracto iudicio in maiori gloria cum sanctis apparentem. Sequitur:

De iudicio autem, quia princeps mundi huius iudicatus est. Principem mundi diabolum dicit, qui primatum tenet in cordibus infidelium, quos hic mundi nomine uoluit intelligi, qui ordine peruerso mundum potius quam mundi creatorem diligunt, qui iudicatus est a Domino, qui ait: uidebam Satan sicut fulgur cadentem de celo. Iudicatus est ab eo, cum et ipse demonia eiiceret, et discipulis daret potestatem calcandi supra omnem uirtutem inimici. Arguitur itaque mundus de iudicio, quod diabolus est iudicatus, quando homines ne Dei uoluntati resistere presumant, exemplo damnati propter superbiam terrerentur  archangeli. Credant itaque homines in Christum ne arguantur de peccato infidelitatis sue, quo peccato omnia peccata detinentur; transeant in numerum fidelium, ne arguantur de iustitia eorum quos iustificatos non imitantur. Caueant futurum iudicium ne cum mundi principe iudicentur, quem iudicatum, imitantur. Etenim ne sibi existimet parci superbia dura mortalium, de superborum supplicio terrenda est angelorum.

Adhuc multa habeo uobis dicere, sed non potestis portare modo; cum autem uenerit ille Spiritus ueritatis, docebit uos omnem ueritatem. Certum est autem, quod ueniente desuper spiritu, apostoli maiorem multo scientiam ueritatis quam carnales eatenus potuerunt, consecuti sunt, maiori desiderio certandi  pro ueritate succensi sunt. Non tamen putandum est in hac uita quempiam omnem ueritatem posse comprehendere. Unde et ipse beatus Paulus apostolus qui ad tertium celum raptus est, et ibi audiuit arcana uerba, que non licet homini loqui, ait: Ex parte cognoscimus, et ex parte prophetamus . Cum autem uenerit quod perfectum est, euacuabitur quod ex parte est. Intelligendum est ergo, quod ait de Spiritu: Docebit uos omnem ueritatem, quasi diceret, diffundet in cordibus uestris caritatem, que uos omnem ueritatem facit amare; cuius magisterio intus edocti, proficiatis de uirtute in uirtutem, dignique efficiamini peruenire ad uitam, in qua uobis eterna claritas summe ueritatis et uere sublimitatis, id est, contemplatio uestri conditoris  appareat.

Non enim loquetur a semetipso, sed quecunque audiet loquetur. Non enim loquitur Spiritus a semetipso, sed a Patre, nam Filius natus est a Patre, et Spiritus sanctus procedit a Patre. Non enim loquitur a semetipso, id est, sine Patris et Filii communione, non enim diuisus est Spiritus sanctus a Patre et Filio, sed unum opus est Patris, et Filii, et Spiritus sancti. Sed quecunque audiet loquetur. Audiet uidelicet per unitatem substantie, et proprietatem scientie. Non loquitur a semetipso, quia non est a semetipso. Pater quippe solus de alio non est, Filius a Patre genitus, et Spiritus sanctus a Patre procedens. Ab ipso enim audiet Spiritus sanctus a quo procedit,  quia non est a semetipso, sed ab illo a quo procedit, a quo illi est essentia, intelligentia, ab illo utique et scientia. Ab illo igitur audientia, quod nichil est aliud quam scientia. Quod uero adiunxit: Et que uentura sunt annuntiabit uobis, constat enim nonnullos sanctorum, in Spiritu sancto futura predixisse; sed tamen altius sunt hec uerba Domini consideranda, que omnibus sanctis communia esse possunt. Igitur spiritus adueniens, que uentura sunt annuntiabit, cum gaudia nobis patrie celestis ad memoriam reducit, cum festa illa superne ciuitatis per donum nobis sue aspirationis innotuit. uentura nobis annuntiat, cum nos a dilectione presentium abstrahens, promissum in celis regnum, nostris cordibus et desideriis inflammat.


Ille me clarificauit, quia de meo accipiet, et annuntiabit uobis. Spiritus clarificauit Christum, quia per eum ea caritas in cordibus discipulorum accensa est, ut abiecto timore carnali, effectum resurrectionis eius constanter predicarent, qui paulo ante tempore passionis pauidi fuerant. Unde scriptum est: Et repleti sunt omnes Spiritu sancto , et loquebantur uerbum Dei cum fiducia . Spiritus clarificauit Christum, cum impleti gratia spiritali, doctores sancti tot et tanta miracula in nomine Christi fecerunt, quibus orbem totum ad fidem Christi conuerterent, tot ac tanta, pro Christi nomine, passionum certamina pertulerunt. Clarificat, dum claritatem in cordibus nostris diffundit, et eterne patrie amorem inspirat. Quia de meo  accipiet, et annuntiabit uobis, id est, de meo Patre. De Patre accipit Spiritus sanctus, quia de Patre procedit, de quo et Filius natus est. Qui uero de nullo natus sit, de nullo procedit, pater est solus; omnia quecunque habet pater, mea sunt, propterea dixit: Quia de meo accipiet, et annuntiabit uobis; de his dixit, que ad ipsam Patris diuinitatem pertinent, in quibus ille est equalis Patri, in qua est et Spiritus sanctus equalis Patri et Filio, quia una substantia, una natura, una maiestas, una gloria, una eternitas est Patris et Filii et Spiritus sancti, et est unus Deus omnipotens, inuisibilis, incomprehensibilis omni creature, Pater et Filius et Spiritus sanctus.



CONCORDIA.


In nomine iustitie, et in spiritus sancti dono et missione, istarum duarum fit concordia lectionum.



DOMINICA Iu POST OCT. PASCHAE.



EPIST. BEATI IACOBI APOSTOLI, CAP. I.

»Estote factores uerbi, non auditores tantum, fallentes uosmetipsos. Quia si quis auditor est uerbi et non factor, hic comparabitur uiro consideranti uultum natiuitatis sue in speculo. Considerauit enim se, et abiit, et statim oblitus est qualis fuerit. Qui autem perspexerit in lege perfecte libertatis, et permanserit in ea, non auditor obliuiosus factus, sed factor operis, hic beatus in facto suo erit. Si quis autem putat se religiosum  esse, non refrenans linguam suam, sed seducens cor suum, huius uana est religio. Religio munda et immaculata apud Deum et Patrem hec est: uisitare pupillos et uiduas in tribulatione earum, et immaculatum se custodire ab hoc seculo.«

Estote factores uerbi non auditores tantum. Sic et Paulus de legis cultoribus ait: Non auditores tantum legis iustificabuntur apud Deum, sed factores legis iusti sunt . Et in Apocalypsi Ioannes cum dixisset: Beatus qui legit, et qui audit uerba prophetie libri huius, protinus adiunxit: Et seruat ea que in illa scripta sunt .

Quia si quis auditor est uerbi, et non factor, hic comparabitur uiro consideranti uultum natiuitatis sue in speculo, etc. uultum natiuitatis dicit uultum infantie,  que nondum ad perfectum peruenit uirum. Mos mulierum est aspicere se in speculis, ut quidquid in se sordidum perspexerint, aut non bene compositum, in melius emendato, suis satagunt placere maritis. Quod facere moraliter animabus conuenit nostris. Debemus etenim nos in Euangelii, seu omnium diuinarum Scripturarum conspicere speculo, et depositis sordibus ornatisque moribus animarum nostrarum, Christo uero placere marito.

Quicunque perspexerit in legem perfecte libertatis, et permanserit in ea. Legem perfectam Euangelii dicit; nichil enim ad perfectum lex adducit. Et alibi: Non enim accepistis spiritum seruitutis iterum in timore, sed accepistis spiritum adoptionis filiorum . Et iterum: Ubi enim spiritus Domini, ibi  libertas ; et ipse Dominus: Si uos, inquit, Filius liberauerit, uere liberi estis .

Non auditor obliuiosus factus, sed factor operis, etc. Non auditu uerbi superuacuo, sed operis exsecutione beatitudo preparatur, sicut et Dominus loquens ad discipulos: Si autem scitis, beati eritis, inquit, si feceritis ea .

Si quis autem putat se religiosum esse, non refrenans linguam suam, etc. Monuerat supra uerbum Dei non solum audire, sed et facere; nunc addit: quia et si mandata quis Domini, que didicit, factis exercere uidetur, si non etiam linguam a detractionibus, mendaciis, blasphemiis, stultiloquiis, ab ipso etiam multiloquio, ceterisque, quibus peccare solet, refrenauerit, frustra se de operum iustitia iactet.  Sicut et Paulus generalis pete sententiam approbans, ait: Corrumpunt mores bonos colloquia mala .

Religio munda et immaculata, apud Deum et Patrem hec est. Pulchre addidit, apud Deum et Patrem, quia sunt qui hominibus religiosi uidentur, cum a Deo habentur profani. Unde et Salomon ait: Est uia que uidetur homini iusta, nouissima autem eius deducunt ad mortem .

uisitare pupillos et uiduas in tribulatione eorum, et immaculatum se custodire ab hoc seculo. Quia dixerat factorem operis beatum in facto suo futurum, nunc que facta Deo maxime placeant, dicit, misericordia scilicet et innocentia. Nam que in eo  quod pupillos et uiduas in tribulatione eorum uisitare iussit, cuncta que erga proximum misericorditer agere debeamus, insinuat. Quod quantum ualeat, ipso iudicii tempore pandetur, ubi dicturus est iudex: Quandiu fecistis uni de his fratribus meis minimis, mihi fecistis. Porro in eo, quod immaculatos nos ab hoc seculo custodire precepit, uniuersa, in quibus nos ipsos castos seruare docet, ostendit. In quibus sunt et ea que supra obseruare monuerat, ut tardi ad loquendum, tardi simus ad iram.



EuANGELIUM IOANNIS, CAP. XuI.

»Amen amen dico uobis, si quid petieritis patrem in nomine meo, dabit uobis. Usque modo non petistis quidquam in nomine meo; petite et accipietis, ut gaudium uestrum sit plenum. Hec in  prouerbiis locutus sum uobis. uenit hora, cum iam non in prouerbiis loquar uobis, sed palam de patre annuntiabo uobis. Illo die in nomine meo petetis. Et non dico uobis, quia ego rogabo patrem de uobis. Ipse enim pater amat uos, quia uos me amastis, et credidistis, quia a Deo exiui. Exiui a patre et ueni in mundum; iterum relinquo mundum, et uado ad patrem. Dicunt ei discipuli eius: Ecce nunc palam loqueris, et prouerbium nullum dicis. Nunc scimus, quia scis omnia, et non opus est tibi, ut quis te interroget: in hoc credimus, quia a Deo existi.«

Amen amen dico uobis, si quid petieritis Patrem in nomine meo, dabit uobis. Usque modo non petistis quidquam in nomine meo; petite et accipietis, ut gaudium  uestrum sit plenum.  Duobus modis intelligi potest: uel quia non in nomine meo petistis, quod nomen non sicut cognoscendum est cognouistis, uel non petistis quidquam, quoniam in comparatione rerum: quas petere debuistis, pro nichilo habendum est quod petistis.

Petite et accipietis, ut gaudium uestrum sit plenum. Ac si patenter dicat: Non fluxa seculi gaudia, que et merore semper mixta et dolore finienda sunt, sed illud singulare gaudium a patre petite, cuius plenitudo nullo cuiuslibet inquietudinis attactu minuitur, eternitas nullo unquam termino dissoluitur; si talia petendo perstiteritis, talia petendo procul dubio que petitis accipietis, si mores menti concordant petentis. Parum enim utilitatis affert,  bene orando superna querere, qui non destitit peruerse uiuendo in infimis implicari.

Hec in prouerbiis locutus sum uobis; uenit hora, cum iam non in prouerbiis loquar uobis, sed palam de Patre meo annuntiabo uobis. Iam paruuli fuerant, necdum intelligere potuerunt, quomodo pater esset in filio, et filius in patre, et cetera, que ad profunda mysteriorum diuinitatis pertinebant, necdum scire potuerunt. Ideo in prouerbiis, quasi in enigmate loqui illis uidebatur Dominus; sed promittit ille horam, in qua palam illis de patre loqueretur. Illam nimirum horam significabat, qua eis, peracta sua passione ac resurrectione, Spiritus sancti erat gratiam daturus. Tunc enim specialiter intus instructi, speciali  dilectione succensi, quo perfectius omnia, que de agnitione diuinitatis mortalibus erant capienda, ceperunt, eo ardentius sola, que ad eius uisionem promerendam iuuarent, petere ac desiderare curauerunt.

Illa die in nomine meo petetis. Id est, que ad salutem tantummodo animarum uestrarum, et que ad gaudia eterna pertinere uideantur, petere incipietis, et maxime ut intelligatis quid sit quod dixi: Ego et Pater unum sumus, uel quomodo pater sit in me, et ego in patre. Tunc in eius nomine petunt, qui petunt, quia in sono eius nominis non aliud, quam rem ipsam esse, que hoc nomine uocatur, intelligunt. Hi possunt utcunque cogitare Dominum nostrum Iesum Christum, in quantum homo est,  pro nobis interpellare patrem; in quantum Deus est, nos exaudire cum patre, quod eum significasse arbitror, ubi ait: Et non dico uobis, quia ego rogabo Patrem de uobis. Potest enim non inconuenienter accipi quod ait: Et non dico uobis, quia ego rogabo patrem de uobis, quia non de presenti rogo, sed de futuro posuit, rogabo, quod sanctis ad internam pacem receptis non opus sit iam aliquid rogare de illis, quia nimirum tanta beatitudine donandi sint, que amplior esse non possit.

Ipse enim Pater amat uos, quia uos me amastis, et credidistis, quia ego a Deo exiui. Non ita intelligendum est quod dixit: quia uos me amastis, quasi priores illi amarint Christum, sed ita potius, quia pater illos gratuito amore preuenerit, atque ad  amandum credendumque filium amando sustulerit, et quia ipsi agnitam filii dilectionem, ac fidem pio et sollicito corde seruauerint, maiorum eos donis paterne dilectionis esse remuneratos, quos una cum filio et spiritu sancto amat, quos amore dignos iudicat, quod adiunxit: Quia uos me amastis, eadem ratione sentiendum est, quapropter, quicunque filium recte habet, hunc cum patre et spiritu sancto amat. Et quia horum inseparabilis est natura diuinitatis, horum una eademque sunt dona uirtutis, hoc est, quod amatis, et creditis quia a Deo exiui.

Exiui a Patre et ueni in mundum; iterum relinquo mundum, et uado ad Patrem. Exiuit a patre, et uenit in mundum, quia uisibilis mundo apparuit in humanitate, qui erat inuisibilis apud patrem in diuinitate.  Exiuit a patre, quia non in ea forma qua equalis est patri, sed in assumpta creatura minor apparuit. Et uenit in mundum, quia in ea forma serui quam accepit, etiam mundi huius amatoribus se uidendum prebuit. Iterum reliquit mundum et redit ad patrem, quia ab aspectu amatorum mundi, quod uiderant abstulit, et se amatoribus suis equalem patri esse, credendum docuit. Reliquit mundum et rediit ad patrem, quia humanitatem, quam induit per ascensionem, ad inuisibilia paterne maiestatis adduxit. Hec quidem uerba Domini mystica, et sicut ipse testatur, in prouerbiis sunt dicta. Sed discipuli quibus dicebantur, adeo adhuc carnales erant, ut eorum profunditatem minime caperent, et non solum  arcana dictorum, sed nec ipsam ignorantiam suam intelligerent, putantes simpliciter et dilucide prolata, que non intelligentibus prouerbia erant, ecce continuo responderunt:

Ecce nunc palam loqueris, et prouerbium nullum dicis. Palam igitur loqui estimabant, cuius mysteria dictorum necdum comprehendere ualebant; quod autem adiungunt:

Nunc scimus, quia scis omnia, et non opus est tibi ut quis te interroget: in hoc credimus, quia a Deo existi, aperte ostendunt, quia loquens ad eos Dominus, maxime disputabat, que illos delectabant audire, et que illi interrogare uolebant, hec ipse preueniens eos ultro proferebat. Unde merito illum scire omnia, quasi Deum, et quasi Dei Filium, a Deo  uenisse credunt et confitentur. Apertum namque diuinitatis indicium est, cogitationum nosse secreta.



CONCORDIA.

Istarum duarum in Dei patris nomine fit concordia lectionum.



IN LITANIA MAIORI.



EPIST. BEATI IACOBI APOSTOLI, CAP. u.

»Confitemini alterutrum peccata uestra, et orate pro inuicem ut saluemini. Multum enim ualet deprecatio iusti assidua. Elias homo erat similis nobis, passibilis, et oratione orauit, ut non plueret super terram, et non pluit annos tres, et menses sex. Et rursum orauit, et celum dedit pluuiam, et terra dedit fructum suum. Si quis autem ex uobis errauerit a ueritate, et conuerterit  quis eum, scire debet quoniam, qui conuerti fecerit peccatorem ab errore uie sue, saluabit animam eius a morte, et operit multitudinem peccatorum.«

Confitemini alterutrum peccata uestra, et orate pro inuicem ut saluemini.  In hac autem sententia illa debet esse discretio, ut quotidiana leuiaque peccata alterutrum cequalibus confiteamur, eorumque quotidiana credamus oratione saluari. Porro grauioris lepre immunditiam, iuxta legem, sacerdoti pandamus, atque ad eius arbitrium, qualiter et quanto tempore iusserit, purificare curemus.

Multum enim ualet deprecatio iusti assidua. Elias homo erat similis nobis, passibilis, et oratione orauit, ut non plueret super terram, et non pluit annos tres,  et menses sex. Decenter astruit exemplo, quantum deprecatio iusti ualeat assidua, cum Elias una tantum oratione orando, tam longo tempore celos continuerit, terris imbres auerterit, fructus mortalibus negauerit. Et rursus ubi uoluit, ubi tempus esse perspexit, ubi longo inedie tabe cor regis superbi et gentis idololatre, ad penitentiam uidit inflexum, unam solummodo orationem orauerit, et fructus atque aquas, quas negauerat, terris restituerit. Sic enim sequitur:

Et rursum orauit, et celum dedit pluuiam, et terra dedit fructum suum. Semel ergo et prius et postmodum orauit, et hoc unus Elias, ac tanta impetrauit, quantum his ualet frequens plurimorum oratio iustorum?  Sed ne trepidaret nostra fragilitas, reputans se tanto prophete, qui curru igneo rapi meruit ad celos, similia facere non posse, consulte beatus Iacobus, de eius oratione locuturus, ita inchoauit: Elias homo erat similis nobis, passibilis. Homo namque erat, tametsi nulli hominum uirtute secundus, similis nobis origine carnis, passibilis ut nos et mentis fragilitate et carnis. Nam quod carne fragilis esset, apud Sareptenam uiduam uictum querendo monstrauit. Quod mente quoque passibilis fuerit ostendit, cum post redditas terris aquas, extinctosque prophetas et sacerdotes idolorum, unius muliercule minis exterritus, per deserta diffugit. Quanti autem sit meriti apud Deum, pro infirmantibus orare, eosque sua peccata confitentes, ad amissam  reuocare sospitatem, subdendo manifestatur:

Si quis autem errauerit ex uobis a ueritate, et conuerterit quis eum, etc. Quia enim in superioribus huius epistole partibus, lingua nostra a maligna uel otiosa locutione restringitur, opportune in fine, quid maxime loqui debeamus ostenditur. Iubemur itaque orare et psallere Domino, quoties aliquibus pulsamur aduersis. Item confiteri alterutrum peccata nostra, et orare pro inuicem ut saluemur; pro sanitate proximorum non solum temporali, sed potius eterna, quantam possumus impendere curam. Si enim magne mercedis est, a morte eripere carnem quandoque morituram, quanti erit meriti a morte animam liberare in celesti patria sine fine uicturam. Notandum sane, quod quidam codices habent,  saluauit animam suam a morte, et ex ambiguo Greco , ita et recte interpretari potest, et reuera qui errantem corrigit, sibimetipsi per hoc uite celestis gaudia ampliora conquirit: Saluabit, inquit, animum eius a morte.

Et operit multitudinem peccatorum. Qui peccatorem ab errore conuertit, et eius peccata per hanc conuersationem ab aspectu interni iudicis superpositione uite melioris abscondit, et sua quoque, in quibuscunque offendit errata ab intuitu eius, qui omnia uidet, proximum curando contegit, iuxta illud Psalmiste: Beati quorum remisse sunt iniquitates, et quorum tecta sunt peccata. Non obliuiscitur beatus Iacob, quod superius ait: Nolite plures magistri fieri, fratres mei. Ibi namque imperfectos in propria  actione ac magisterii officio, quia per iactantiam querebant, submouet. Hic uero instructos ex omni parte, quid erga salutem proximorum per amorem fraternitatis agere debeant edocet. Quod enim hic doctor facere perhibetur, hoc alio loco caritas facere memoratur, dicente beato Petro apostolo: Quia caritas operit multitudinem peccatorum. Nec pretereundum, quod hec errantis conuersatio, non solum loquendo, sed plerumque etiam bene agendo perficitur. Nam si quis etiam lingua tacente proximis exempla bone actionis ostendit, eosque ad miranda que neglexerant eleemosyne uel hospitalitatis uel aliarum opera uirtutum conuertit, officium profecto doctoris exsequitur, ac pro eius quem correxit saluatione  fratris, certam a pio iudice mercedem consequetur.



ALIA EXPOSITIO EPISTOLAE BEATI IACOBI, CAP. u.

 Iste Iacobus filius Alphei fuit, qui et frater Domini nominatur. Tres enim sorores fuerunt, mater Domini, et Maria Iacobi et Ioseph, et mater filiorum Zebedei. Tante enim sanctitatis iste Iacobus fuisse narratur, ut propter eius necem dicat Iosephus subuersam esse Hierusalem. Hic autem post passionem Domini anno tricesimo suum feliciter consummauit martyrium.

Confitemini alterutrum peccata uestra, et rel.  Confitebor enim equiuocum nomen est, sed pro locorum diuersitate diuerse suscipitur. Confitentur enim et qui Domino gratias referunt, confitentur  et qui peccata deplorant. Sed illud in gaudio, istud in lacrymis est; illud in sancta mentis alacritate, istud in cordis noscitur esse contritione.

Multum enim ualet oratio iusti assidua. Sic enim scriptum est: Orationes iustorum exaudiet Dominus; nam et ipse Dominus ait: Quidquid petieritis in oratione credentes accipietis.

Non pluit annos tres, etc. Hic tria tempora mundi significantur. Primum ab Adam usque ad Ne; secundum a Ne usque ad Moysen; tertium a Moyse usque ad aduentum Domini, quando ipse Dominus iehsu Christus aduenit, et arescentem nostri cordis humum, imbre fidei et baptismatis irrigauit. Per celum qui pluuiam dedit doctores intelliguntur; per pluuiam ipsorum spiritualis doctrina; per terram signatur  Ecclesia, et per fructum sancte uirtutes intelliguntur. Celum, inquit, dedit pluuiam, et terra dedit fructum suum. Potest autem et per tres sterilitatis annos et menses sex, sterilia sub Antichristo significari tempora, que postea largiente Domini gratia credimus esse fecunda.

Qui conuerti fecerit peccatorem saluabit animam eius. Id est, liberabit a morte eterna animam eius, a morte perpetua, que anime pro peccatis debetur.

Et operit multitudinem peccatorum. Siue illius quem conuertit, siue sua, qui conuertit, per penitentiam contegit peccata: Beati enim, ait Psalmista, quorum tecta sunt peccata. Sua autem per caritatis officium male nociua operuit peccata: Charitas enim, ait Apostolus, cooperit multitudinem peccatoram



EuANGELIUM LUCAE, CAP. XI.

»Quis uestrum habebit amicum, et ibit ad illum media nocte et dicet illi: Amice, commoda mihi tres panes, quoniam amicus meus uenit de uia ad me, et non habeo quod ponam ante illum. Et ille deintus respondens dicat: Noli mihi molestus esse, iam ostium clausum est, et pueri mei mecum sunt in cubili, non possum surgere et dare tibi. Et ille si perseuerauerit pulsans, dico uobis, et si non dabit illi surgens, eo quod amicus eius sit, propter improbitatem tamen eius surget, et dabit illi quotquot habet necessarios. Et ego uobis dico: Petite et dabitur uobis, querite et inuenietis, pulsate et aperietur  uobis. Omnis enim qui petit accipit, et qui querit inuenit, et pulsanti aperietur. Quis autem ex uobis patrem petit panem, nunquid lapidem dabit illi? aut piscem, nunquid pro pisce serpentem dabit illi? aut si petierit ouum, nunquid porriget illi scorpionem? Si ergo uos cum sitis mali, nostis bona data dare filiis uestris, quanto magis pater uester de celo dabit spiritum bonum petentibus se!«

Quis uestrum habet amicum, et ibit ad illum media nocte, et dicet illi: Amice, commoda mihi tres panes, etc. Rogatus a discipulis saluator, non modo formam orationis, sed et instantiam frequentiamque tradit orandi. Amicus ergo ad quem media nocte uenitur, ipse Deus intelligitur, cui in media tribulatione supplicare, et tres panes, id est, intelligentiam Trinitatis,  qua presentis uite consolentur labores, efflagitare debemus. Amicus qui uenit de uia, ipse noster est animus, qui toties a nobis recedit, quoties ad appetenda terrena et temporalia foris uagatur. Redit uero celestique alimonia refici desiderat, cum in se reuersus, superna ceperit ac spiritualia meditari, de quo pulchre qui petierat adiungit: Non se habere, quod ponat ante illum, quoniam anime post seculi tenebras Deum suspiranti, nichil preter eum cogitare, nil loqui, nil libet intueri. Solum quod recognouit summe Trinitatis gaudium contemplari, atque ad hoc plenius intuendum peruenire satagit.

Et ille deintus respondens dicat: Noli mihi molestus esse, iam ostium clausum est, etc. Ostium amici, diuini est intelligentia sermonis, quod sibi Apostolus  orat aperiri ad loquendum mysterium Christi. Clausumque est tempore famis uerbi, cum intelligentia non datur. Et illi qui euangelicam sapientiam, tanquam panem erogantes, per orbem terre predicauerunt, pueri patrisfamilias iam sunt in secreto quietis cum Domino, et tamen orando efficitur, ut accipiant. Desiderant intellectum ab ipso Deo, etiam si homo desit per quam sapientia predicetur.

Et ille si perseuerauerit pulsans, dico uobis, et si non dabit illi surgens, eo quod amicus eius sit, propter improbitatem tamen eius surget, et dabit illi quotquot habet necessarios. Et ego uobis dico, Petite et dabitur uobis, etc. Comparatio est a minore. Si enim amicus homo surgit de lecto, et dat non amicitia, sed tedio compulsus, quanto magis dat Deus, qui  sine tedio largissime donat quod petitur! Sed ad hoc se peti uult, ut capaces donorum eius fiant, qui petunt. Ne itaque de uia ueniens amicus inedia dispereat, hoc est, ne animus nuper ab erroris sui uanitate resipiscens, desiderii spiritualis diutius inopia tabescat, petamus epulas uerbi, quibus alatur, queramus amicum qui det, pulsemus ostium quo seruantur absconsi. Magnam enim spem dedit, et dat ille, qui promittendo non decipit.

Omnis enim qui petit, accipit, et qui querit inuenit, et pulsanti aperietur. Ergo iuxta premissam postulantis amici parabolam, perseuerantia opus est, ut accipiamus, quod petimus, et inueniamus, quod querimus, et quod pulsemus aperiatur. Nam si petenti  datur, et querens inuenit, et pulsanti aperitur, cui non datur, et qui non inuenit, et cui non aperitur, apparet quod non bene petierit, quesierit, pulsauerit.

Quis autem ex uobis patrem petit panem, nunquid lapidem dabit illi? Panis intelligitur caritas propter maiorem appetitum. Et tam necessaria, ut sine illa cetera nichil sint, sicut sine pane mensa inops est, cui contraria est cordis duritia, quam lapidi comparauit.

Aut si piscem, nunquid pro pisce serpentem dabit illi? Piscis est fides inuisibilium, uel propter aquam baptismi, uel quia de inuisibilibus locis capitur. Quod etiam fides huius mundi fluctibus circumlatrata non frangitur, recte pisci comparatur, cui contrarium posuit serpentem, propter uenena fallacie, que etiam primo homini male suadendo preseminauit.


Aut si petierit ouum, nunquid porriget illi scorpionem? In ouo indicatur spes. Ouum enim nondum est fetus perfectus, sed fouendo speratur. Cui contrarium posuit scorpionem, cuius aculeus uenenatus retro timendus est, sicut spei contrarium est retrospicere, cum spes futurorum in ea que ante sunt se extendat.

Si ergo uos cum sitis mali nostis bona dare filiis uestris, quanto magis pater uester de celo dabit spiritum bonum petentibus se. Quomodo mali dant bona? sed malos appellauit dilectores adhuc seculi huius et peccatores. Bona uero que dant, secundum eorum sensum bona dicenda sunt, quia hec pro bonis habent, quanquam in rerum natura ista bona sint, sed temporalia et ad istam uitam infirmam pertinentia,  et quisquis ea malus dat, non de suo dat: Domini est terra et plenitudo eius, qui fecit celum et terram, et omnia que in eis sunt. Quantum ergo sperandum est, daturum Deum nobis bona petentibus, nec nos posse decipi, ut accipiamus aliud pro alio, cum ab ipso petimus, quando nos, etiam cum sumus mali, nouimus id dare quod petimur. Non enim decipimus filios nostros. Et qualiacunque bona damus, non de nostro, sed de ipsius damus. Aliter. Apostoli qui electionis merito bonitatem generis humani excesserant, omnibus modis superne bonitatis intuitu mali esse dicuntur. Quia nichil est persemetipsum stabile, nichil immutabile, nichil bonum, nisi deitas sola. Omnes uero creature, ut beatitudinem eternitatis uel immutabilitatis obtineant, non hoc per  suam naturam, sed per creatoris sui participationem et gratiam consequuntur. Quod uero dicitur, quanto magis pater uester de celo dabit spiritum bonum petentibus se, ostendit Spiritum sanctum plenitudinem esse bonorum Dei, et ea que diuinitus administrantur, non alia absque ea subsistere, quia omnes utilitates, que ex donorum Dei gratia suscipiuntur, ex isto fonte emanant.



CONCORDIA.

In petitione orationis, et in acceptatione muneris istarum duarum fit concordia lectionum.



IN ASCENSIONE DOMINI.



LECTIO ACTUUM APOSTOLORUM, CAP. I.

»Primum quidem sermonem feci de omnibus,  o Theophile, que cepit iehsu facere et docere usque in diem qua precipiens apostolis per Spiritum sanctum, quos elegit assumptus est. Quibus et prebuit se ipsum uiuum post passionem suam, in multis argumentis, per dies quadraginta apparens eis, et loquens de regno Dei. Et conuescens precepit eis ab Hierosolymis ne discederent, sed expectarent promissionem Patris, quam audistis, inquit, per os meum: quia Ioannes quidem baptizauit aqua, uos autem baptizabimini Spiritu sancto, non post multos hos dies. Igitur qui conuenerant, interrogabant eum dicentes: Domine, si in tempore hoc restitues regnum Isrel? Dixit autem eis: Non est uestrum nosse tempora uel momenta, que Pater posuit in sua potestate, sed accipietis uirtutem superuenientis  Spiritus sancti in uos, et eritis mihi testes in Hierusalem et in omni Iudea et Samaria et usque ad ultimum terre. Et cum hec dixisset, uidentibus illis eleuatus est, et nubes suscepit eum ab oculis eorum. Cumque intuerentur in celum euntem illum, ecce duo uiri astiterunt iuxta illos in uestibus albis, qui et dixerunt: uiri Galilei, quid statis aspicientes in celum? Hic iehsu qui assumptus est a uobis in celum, sic ueniet, quemadmodum uidistis eum euntem in celum.«

Primum quidem sermonem feci de omnibus, o Theophile, que cepit iehsu facere et docere.  De omnibus se dicit Christi factis et dictis in Euangelio scripsisse, non quod omnia comprehendere potuerit, ne sit contrarius Ioanni, qui ait: Multa quidem  et alia signa fecit iehsu in conspectu discipulorum suorum, que non sunt scripta in libro hoc , sed quod de omnibus elegerit, unde faceret sermonem, que iudicauit apta et congrua sufficere officio dispensationis sue. Theophilus interpretatur Dei amator, uel a Deo amatus. Quicunque ergo Dei amator est, ad se scriptum tenet sue hic anime, quia Lucas medicus scripsit, inueniet salutem. Et notandum, quod ait: Que cepit iehsu facere et docere. Primo facere et postea docere, quia iehsu bonus doctor est instituens, nulla nisi que fecit docuit.

Usque in diem, qua precipiens apostolis per Spirltum sanctum, quos elegit assumptus est, etc. Transcensio uerborum ordinem turbans, per hyperbaton legendum, usque in diem qua assumptus est, precipiens  ante assumptionem, id est, precepta dans apostolis, que uel hic uel in Euangeliis leguntur. Est ergo sensus: Scripsi de Iesu a tempore quo cepit signa facere et docere, usque in diem, qua eisdem consummatis, unde uenerat rediit, per dies quadraginta apparens eis, et loquens de regno Dei et conuescens, etc. Ad instruendam Dominus fidem sue resurrectionis sepius apostolis post passionem suam uiuus apparet, cibos sumit, eamdemque quam a mortuis suscitauerat palpandam carnem exhibet. Sed altiori mysterio, per hanc quadraginta dierum cum discipulis conuersationem, significat se occulta presentia, que promiserat impleturum: Ecce ego uobiscum sum omnibus diebus usque ad consummationem  seculi. Iste enim numerus hanc temporalem terrenamque uitam, uel propter quatuor anni tempora, uel propter quatuor uentos celi designat. Nam postquam sepulti fuerimus cum Christo per baptismum in morte, quasi Rubri maris calle transito, necessarium in hac solitudine Domini habemus ducatum, qui nos ad celestia regna perducat, et imaginis sue denario remunerans presentia sancti Spiritus, quasi uera iubilei quiete beatificet. uos autem baptizabimini Spiritu sancto non post multos hos dies: nondum fuerant apostoli baptizati, non tamen aqua, sed Spiritu sancto, quos intelligimus iam fuisse baptizatos, siue baptismo Ioannis, ut nonnulli arbitrantur, seu, quod magis credibile est, baptismate Christi. Neque enim ministerium baptizandi  defuerat, ut haberet baptizatos seruos, per quos ceteros baptizaret, quia non defuerat memorabile illius humilitatis ministerium, quando eis lauit pedes. Cum ergo diceret Dominus, quia Ioannes quidem baptizauit aqua, nequaquam subiungit: uos autem baptizabitis, sed, uos autem baptizabimini Spiritu sancto. Quia neque apostoli neque sequaces eorum, qui usque hodie baptizant in Ecclesia, aliter quam Ioannes, id est, in aqua baptizare preualent, sed tantum inuocato Christi nomine, adest interior uirtus spiritus sancti, que, homine aquam tribuente, baptizatorum animas simul et corpora purificet, quod in Ioannis baptismo non fiebat; non enim erat spiritus datus, quia iehsu nondum fuerat glorificatus .


Igitur qui conuenerant interrogabant eum dicentes: Domine, si in tempore hoc restitues regnum Isrel. Quoniam apparens eis locutus est de regno Dei, spiritus quoque sancti non post multos dies promisit aduentum; consequenter eum de eodem regno percunctantur, utrum uidelicet mox adueniente Spiritu sancto, in presenti restituendum, an in futuro sanctis reseruandum credere debeant. Carnales enim adhuc discipuli resurrectione Christi completa, continuo regnum Isrel credebant esse uenturum, iuxta quod Cleophas ait: Nos autem sperabamus, quod ipse esset redempturus Isrel, et euangelista premisit, quia Domino Hierosolymam uenturo existimarent, quod confestim regnum Dei manifestaretur. Sed oportebat impleri prophetiam, qua Patri canens ait:  Tu uero repulisti et spreuisti et distulisti Christum tuum . Repulit enim, et spreuit filium pater, quando eum in passione deseruit loquentem: Deus, Deus meus, quare me dereliquisti ? Distulit autem, ut quem sancti illo tempore regnaturum putabant, exspectent in die iudicii in sua maiestate uenturum. Unde et ipse Dominus et spiritualem Isrel, et regnum celeste a prophetis fuisse promissum insinuans ait:

Non est uestrum nosse tempora uel momenta, que Pater posuit in sua potestate. Illius, inquiens, regni tam secretum tempus est, ut Patris tantummodo scientie pateat, et quando dicit: Non est uestrum scire, ostendit quod et ipse sciat, cuius omnia sunt,  que Patris sunt, sed non expediat nosse mortalibus, ut semper incerti de aduentu iudicis, sic quotidie uiuant, quasi die alia iudicandi sint.

Sed accipietis uirtutem superuenientis Spiritus sancti in uos, etc. Superueniet, inquit, in uos Spiritus sanctus: nequaquam regnum Isrel, siue regnum Dei in Isrel, ut putatis, afferet, sed uobis uirtutem de me testificandi prebebit. Tantumque regni illius tempora longe sunt, ut prius non solum hanc Hierosolymorum urbem, uerum omnes Iudee fines, dehinc autem et proxime gentes Samarie, et ad extremum nouissimos quoque per circuitum mundi terminos Euangelii fama percurrat.

Et cum hec dixisset, uidentibus illis eleuatus est. Marcus quidem aliam Domini locutionem commemorans  ait: Et Dominus quidem iehsu postquam locutus est eis, assumptus est in celum. Sed quia Lucas significantius adiecit: Cum hec dixisset, eleuatus est, ostendit profecto illis quos commemorauerat sermonibus expletis Dominum ascendisse ad celos.

Et nubes suscepit eum ab oculis eorum. Ubi creatura suo creatori prestat obsequium, astra indicant: nascentem obnubilant, recipiunt nubes ascendentem, redeunti ad iudicium comitabuntur.

Ecce duo uiri astiterunt iuxta illos in uestibus albis. Albe uestes exaltationi magis congruunt quam humiliationi, et ideo Domino ascendente, in albis uestibus angeli apparent, qui nato Domino, in albis uestibus apparere non dicuntur, quia qui in natiuitate sua apparuit Deus humilis, in ascensione sua  ostensus est homo sublimis. Nam et locus congruit, dum is qui in humili ciuitatula natus est, homo de monte sublimi regressus est ad celos.

Hic iehsu qui assumptus est a uobis in celum. Ob duas illas causas angeli uidentur: ut uidelicet ascensionis tristitiam, regressionis commemoratione consolarentur; ut et uere in celum illum ire monstrarent, et non quasi in celum, sicut Eliam.

Sic ueniet, quemadmodum uidistis eum euntem in celum. Id est, in eadem forma carnis atque substantia ueniet iudicaturus, in qua uenerat iudicandus, cui profecto immortalitatem dedit, naturam non abstulit, cuius etiam gloria diuina, que quondam in monte tribus discipulis apparuit, peracto iudicio ab omnibus sanctis uidebitur, quando tolletur  impius, ne uideat gloriam Dei.



EuANGELIUM MARCI, CAP. ULTIMO.

»Recumbentibus undecim discipulis, apparuit illis iehsu, et exprobrauit illis incredulitatem illorum et duritiam cordis, quia his qui uiderant eum resurrexisse non crediderunt. Et dixit eis: Euntes in mundum uniuersum predicate Euangelium omni creature. Qui crediderit et baptizatus fuerit, saluus erit. Qui uero non crediderit, condemnabitur. Signa autem eos qui crediderint, hec sequentur. In nomine meo demonia eiicient, linguis loquentur nouis, serpentes tollent. Et si mortiferum quid biberint, non eis nocebit. Super egros manus imponent, et bene habebunt. Et Dominus  quidem iehsu postquam locutus est eis, assumptus est in celum et sedet a dextris Dei. Illi autem profecti predicauerunt ubique, Domino cooperante, et sermonem confirmante, sequentibus signis.«

Recumbentibus undecim discipulis, apparuit illis iehsu, etc. Quomodo nouissime? quasi iam ultra eum non uiderent; nouissimum quippe illud est, quo Dominum apostoli in terra uiderunt, quando ascendit in celum. Et factum est quadragesima die post eius resurrectionem. Nunquidnam tunc exprobraturus erat, quod non credidissent eis, qui eum uiderant resurrexisse, quando etiam et ipsi post resurrectionem toties eum uiderant? Illud ergo accipiamus post multas demonstrationes eius, quibus  per dies quadraginta discipulis presentatus est, eum etiam nouissime recumbentibus illis undecim apparuisse, id est, ipso quadragesimo die. Et quoniam iam erat ab eis ascensurus in celum, hoc eis illo die maxime exprobrare uoluisse, quod his qui uiderant eum resurrexisse non crediderant, antequam eum ipsi uiderent, cum utique post ascensionem suam, predicantibus illis Euangelium, gentes que non uiderunt, fuerant crediture. Post illam quippe exprobrationem secutus, ait idem Marcus:

Et dixit eis: Euntes in mundum uniuersum, predicate Euangelium omni creature. Qui crediderit, etc.  Hoc ergo predicaturi, quoniam qui non crediderit, condemnabitur, cum id utique non crediderit quod non uidit, nonne ipsi primitus  fuerant obiurgandi, quod antequam Dominum uidissent non crediderint eis, quibus Dominus apparuisset?

 Quod uero dixit eis: Euntes in mundum uniuersum, predicate Euangelium omni creature, nunquid suum Euangelium uel insensatis rebus, uel brutis animalibus fuerat predicandum, ut de eo discipulis dicatur, predicare omni creature? Sed omnis creature nomine potest omnis natio gentium designari. Ante etenim dictum fuerat: In uiam gentium ne abieritis . Nunc autem dicitur: Predicate omni creature, ut scilicet prius a Iudea, apostolorum repulsa predicatio tunc nobis in adiutorium fieret, cum hanc illa ad damnationis sue testimonium superba repulisset.


Qui crediderit et baptizatus fuerit, saluus erit. Qui uero non crediderit, condemnabitur. Fortasse unusquisque apud semetipsum dicit: Ego iam credidi, saluus ero: uerum dicit, si fidem operibus tenet. uera etenim fides est, que in hoc quod uerbum dicit, moribus non contradicit. Hinc est enim, quod de quibusdam falsis fidelibus Paulus dicit: Qui confitentur se nosse Deum, factis autem negant . Hinc Ioannes ait: Qui dicit se nosse Deum, et mandata eius non custodit, mendax est. Cum autem dicatur: Qui uero non crediderit, condemnabitur, quid hic dicimus de paruulis, qui per etatem adhuc credere non ualent; nam de maioribus nulla questio est? In Ecclesia ergo saluatoris per alios paruuli  credunt, sicut ex aliis ea que illis in baptismo remittuntur peccata traxerunt.

Signa autem eos qui crediderint, hec sequentur. In nomine meo eiicient demonia, etc. Nunquid quod ista signa non facimus, minime credimus? Sed hec necessaria in exordio Ecclesie fuerunt. Ut enim ad fidem cresceret, miraculis fuerat nutrienda, quia et nos cum arbusta plantamus, tam diu eis aquam fundimus, quousque ea in terra conualuisse uideamus. At si semel radicem fixerint, irrigatio cessabit. Hinc est etenim, quod Paulus dicit: Lingue in signo sunt, non fidelibus, sed infidelibus . An habemus de his signis atque uirtutibus, que adhuc subtilius considerare debeamus? Sancta quippe Ecclesia quotidie spiritualiter facit  quod tunc per apostolos corporaliter faciebat. Nam sacerdotes eius cum per exorcismi gratiam manum credentibus imponunt, et habitare malignos spiritus in eorum mente contradicunt, quid aliud faciunt, nisi demonia eiiciunt? Et fideles quique, qui iam uite ueteris secularia uerba derelinquunt, sancta autem mysteria insonant, conditoris sui laudem et potentiam, quantum preualent, narrant, quid aliud faciunt, nisi nouis linguis loquuntur? Qui dum bonis suis exhortationibus malitiam de alienis cordibus auferunt, serpentes tollunt. Et dum pestiferas suasiones audiunt, sed tamen ad operationem prauam minime pertrahuntur, mortiferum quidem est quod bibunt, sed non eis nocebit, quia quoties proximos suos in bono opere infirmari conspiciunt,  dum eis tota uirtute concurrunt, et exemplo sue operationis illorum uitam roborant, qui in propria actione titubabant, quid aliud faciunt, nisi super egrotos manus imponunt, ut bene habeant? Que nimirum miracula tanto maiora sunt, quanto spiritaliora; tanto maiora sunt, quanto per hec non corpora, sed anime suscitantur.

Et Dominus quidem iehsu postquam locutus est, etc. Considerandum nobis est, quid est quod Marcus ait: Sedet a dextris Dei, et Stephanus dicit: uideo celos apertos, et filium hominis stantem a dextris Dei. Quid est, quod hunc Marcus sedentem, Stephanus uero stantem se uidisse testatur? Sed scimus, quia sedere iudicantis est, stare uero pugnantis, uel adiuuantis est. Quia igitur redemptor noster assumptus  in celum, et nunc omnia iudicat, et ad extremum iudex omnium ueniet, et hunc post assumptionem Marcus sedere describit, quia post ascensionis sue gloriam, iudex in fine uidebitur. Stephanus uero in laboris certamine positus, stantem uidit, quem adiutorem habuit, quia ut iste in terra persecutorum infidelitatem uinceret, pro illo de celo illius gratia pugnauit.

Illi autem profecti predicauerunt, etc. Quid in his considerandum est, quid memorie commendandum, nisi quod preceptum obedientie. Obedientiam uero signa secuta sunt. Restat sane questio non minima, quomodo scripserit idem euangelista, dixisse angelum mulieribus: Ite, dicite discipulis eius et Petro,  quia precedet uos in Galileam; ibi eum uidebitis, sicut dixit uobis, nec tamen ibi uisum a discipulis Dominum, in ullo post hec Euangelii sui loco retulerit, sed quod ita ab angelo et a Domino dictum sit prophetie dictum accipiendum est: Galilea namque interpretatur transmigratio uel reuelatio; prius itaque secundum transmigrationis significationem, quid aliud occurrit intelligendum, precedet uos in Galileam, ibi eum uidebitis, sicut dixit uobis, nisi quia Christi gratia de populo Isrel transmigratura erat ad gentes, quibus apostoli predicantes Euangelium, nullo modo crederent, nisi eis ipse Dominus uiam in cordibus hominum prepararet? Et hoc intelligimus, precedet uos in Galileam. Quod autem mirarentur gaudentes disruptis et euictis difficultatibus,  aperiri sibi ostium in Domino per illuminationem fidelium, hoc intelligitur, ibi eum uidebitis, id est, membra eius inuenietis, ibi et ibi uiuum corpus eius et in eis qui uos susceperint agnoscetis. Secundum illud autem, quod Galilea interpretatur reuelatio, non iam in forma serui intelligendum est, sed in illa qua equalis est patri, quod promisit apud Ioannem dilectoribus suis, cum diceret: Et ego diligam eum, et ostendam meipsum illi. Illa erit reuelatio tanquam uera Galilea, cum similes ei erimus, ubi eum uidebimus sicuti est. Ipsa erit etiam beatior transmigratio ex isto seculo in illam eternitatem, si eius precepta sic amplectamur, ut ad dextram eius segregari mereamur. Tunc enim ibunt sinistri in combustionem eternam, iusti autem in  uitam eternam.



CONCORDIA.

In assumptione ascensionis Domini, istarum duarum fit concordia lectionum.



DOMINICA POST ASCENSIONEM DOMINI.



EPISTOLA PRIMA BEATI PETRI, CAP. Iu.

»Estote prudentes et uigilate in orationibus. Ante omnia autem mutuam in uobismetipsis caritatem continuam habentes, quia caritas operit multitudinem peccatorum. Hospitales inuicem, sine murmuratione. Unusquisque sicut accepit gratiam, in alterutrum administrantes illam, sicut boni dispensatores multiformis gratie Dei. Si quis loquitur, quasi sermones Dei, si quis ministrat, tanquam  ex uirtute quam administrat Deus, ut in omnibus honorificetur Deus per Iesum Christum Dominum nostrum.«

Estote prudentes et uigilate in orationibus. Et Dominus in Euangelio nos incerti finis intuitu semper orare ac uigilare precepit; ait namque, loquens de die iudicii: uigilate itaque omni tempore, orantes, ut digni habeamini fugere ista omnia, que futura sunt, et stare ante filium hominis. Bene autem in orationibus uigilare iubemur, ut cum stamus ad orationem, cogitatio omnis carnalis et secularis abscedat, ne quidquam tunc animus preter id solum cogitet quod precatur. Subripit enim frequenter hostis, et subtiliter fallens preces nostras, a Deo  auocat, ut aliud habeamus in corde, et aliud proferamus in uoce, cum intentione sincera Deum debeat non sonus uocis, sed anime sensus orare.

Ante omnia autem mutuam in nobismetipsis caritatem continuam habentes. Bene addit, continuam, qua semper diligere ualeamus, semper autem uigilare in orationibus, fragilitate carnis obstante, nequimus. Semper his, quas subiungit, uirtutibus insistere minime ualeamus. Ideo hospitalitati, doctrine, administrationi gratiarum, uel communionum uel spiritalium in proximos, ceterisque huiusmodi, quia hec nimirum, et per officium corporis et tempora opportuna fieri necesse est. Ipsa autem caritas, cuius instinctu, hec foras aguntur, que interiori homini presidet, semper ibidem haberi  potest, quamuis in publicum non semper ostendi potest.

Quia caritas operit multitudinem peccatorum, etc. In eo maxime, cum ueraciter Deo dicitur: Et dimitte nobis debita nostra, sicut et nos dimittimus debitoribus nostris. Et siquidem cuncta opera bona que facimus, culpas quas fecimus diluere et cooperire certum est. Sed hoc ideo specialiter de caritate dicitur, per quam proximis nostris, ea que nobis debent, donamus, quia iustissimum est apud Deum, ut iuxta mensuram pietatis qua mensi fuerimus, remetietur nobis. Sicut econtra terribiliter duros cordis uir sapiens arguit, dicens: Homo homini seruat iram, et a Deo querit medelam. Nec dubitandum, quod in eo quoque, qui per caritatem quidquid  ualet erga correctionem proximi admonendo, increpando, castigando operatur, caritas ipsa operit multitudinem peccatorum.

Si quis loquitur, quasi sermones Dei. Timens uidelicet, ne preter uoluntatem Dei, uel preter quod in sanctis Scripturis euidenter precipitur, uel dicat aliquid, uel imperet, et inueniatur tanquam falsus testis Dei, aut sacrilegus, uel introducens aliquid alienum a doctrina Domini, uel certe subrelinquens et preteriens aliquid eorum que Deo placita sunt, cum ipse manifestissime predicatoribus ueritatis, de his quos ad uitam imbuerant precipiat dicens: Docentes eos seruare omnia quecunque mandaui uobis ; etenim que ipse mandauit non  alia, et hec non ex parte, sed omnia suis auditoribus ad seruandum tradere iubet.

Si quis ministrat, tanquam ex uirtute quam administrat Deus. Tanto humilius impendat quisque proximo bonum omne quod potest, quanto certissime nouit, quia a semetipso non potest habere quod impendat.

Ut in omnibus honorificetur Deus per Iesum Christum. Iuxta ipsius Iesu Christi preceptum, quod ait: uideant uestra opera bona, et glorificent Patrem uestrum qui est in celis . Honorificatur ergo Deus in actibus nostris, cum omne quod bene ac secundum. uoluntatem eius facimus, non hoc nostris meritis, sed eius gratie tribuimus. Econtra  autem mala que gerimus, nostre solum malitie uel inertie uel ignorantie deputamus.



EuANGELIUM IOANNIS, CAP. Xu.

»Cum autem uenerit paracletus, quem ego mittam uobis a patre spiritum ueritatis, qui a patre procedit, ille testimonium perhibebit de me. Et uos testimonium perhibebitis, quia ab initio mecum estis. Hec locutus sum uobis, ut non scandalizemini. Absque synagogis facient uos, sed uenit hora, ut omnis qui interficit uos, arbitretur obsequium se prestare Deo. Et hec facient uobis, quia non nouerunt patrem neque me. Sed hec locutus sum uobis, ut cum uenerit hora eorum reminiscamini, quia ego dixi uobis.«

Cum autem uenerit Spiritus paracletus, quem ego  mittam uobis a Patre meo, Spiritum ueritatis, qui a Patre procedit. Ex multis sancti Euangelii locis inuenimus, quia discipuli ante aduentum sancti Spiritus minus capaces erant ad intelligendum arcana diuine sublimitatis, minus fortes ad toleranda aduersa humane prauitatis, sed eis adueniente spiritu cum augmento diuine agnitionis data est etiam constantia uincendi humane persecutionis tentamenta. Unde eos spiritus sancti aduentu promisit roborandos esse, uel ad fiduciam predicationis, uel ad constantiam passionis, sicut in ipso principe apostolorum factum esse cognouimus, qui prius ad unius ancille uocem Christum timuit confiteri, quem postea palam et omnibus ceteris constantius sancto spiritu roboratus multis Iudeorum millibus  predicauit, ita ut ad eius predicationem tria millia uirorum legimus credidisse, et baptizatos esse, et non post multum temporis etiam quinque millia credidisse. Quod uero ait: Qui a Patre procedit, et statim subiunxit, quem ego mittam, significat enim quod equaliter idem spiritus sanctus a patre et filio procedit, et equaliter a patre et filio mittitur; sed propter distinctionem personarum hic dicitur a patre procedere, et a filio mitti, et in eadem distinctione personarum unam esse operationem, ac uoluntatem suam cum patris uoluntate denuntiet. uenit etiam et sua sponte, qui equalis est patri et filio, quo cognoscatur unam esse uoluntatem atque operationem sancte Trinitatis.

Ille, inquit, testimonium perhibebit de me, et uos  testimonium perhibebitis. Quia que spiritu intus docente perceperunt, hec abiecto timore prestiterunt foris loquendo et aliis ministrando. Ipse namque spiritus corda eorum, et ad scientiam ueritatis illustrauit, et ad docenda que nossent culmine ueritatis erexit.

Cum autem uenerit Paracletus, ille testimonium perhibebit de me. Tanquam diceret: Odio habuerunt et occiderunt uidentes, sed tale de me Paracletus testimonium perhibebit, ut eos faciat in me credere non uidentes.

Et uos, inquit, testimonium perhibebitis, quia ab initio mecum estis. Perhibebit spiritus sanctus, perhibebitis et uos, quia ab initio mecum estis; potestis  predicare quod nostis, quod ut modo non facitis, illius spiritus plenitudo nondum adest uobis.

Hec locutus sum uobis, ut non scandalizemini: absque synagogis facient uos. Curauit namque pius magister futura discipulis prauorum bella predicere, quo minus hec eos uenientia possent turbare. Solent enim leuius ferri aduersa que presciuntur, quam que subito ex desperato superueniunt, sicut in seculari litteratura legitur: »Sepe repentini casus perturbationis fortissimos quosque in bello milites fatigare solent.«

Sed uenit hora, ut omnis qui interficit uos, arbitretur obsequium se prestare Deo. Arbitrabantur obsequium se prestare Deo Iudei, in eo quod ministros Noui Testamenti odiis insequebantur et morte.  Sed sicut illis testimonium perhibet Apostolus, emulationem Dei habent, sed non secundum scientiam. Arbitrantur ergo legis emulatores obsequium se prestare Deo, dum preconibus gratie neces inferunt, sed frustra. Legem que per famulum data est defendunt, qui gratiam quam ipse filius offert, accipere renuunt, incassum Deo se patri placere estimant, qui Dei filium contemnere, imo etiam persequi ac blasphemare laborant. Duo dixit illis esse uentura a Iudeis, id est, ut eos extra synagogam facerent, et ut eos interficerent, que etiam ad cumulum damnationis illius populi pertinebant, et ad salutem gentium profutura fuissent, sicut Paulus in Actibus apostolorum illis Iudeis dixit: Quia indignos uos uerbo Dei fecistis, ecce conuertimur ad gentes  . Sic enim precepit nobis Dominus: Ecce dedi te in lucem gentium, ut sis salus mea usque ad extremum terre . Sequitur.

Et hec facient, quia non nouerunt me, neque Patrem meum. Quia enim Filius in Patre, et Pater est in Filio, et qui uidet Filium, uidet et Patrem, patet profecto, quia quicunque Filii credulitatem obstinate reiiciunt, nec Patrem nosse probantur.

Sed hec locutus sum uobis, ut cum uenerit hora eorum, reminiscamini, etc. Magna consolatio est discipulorum, ut reminiscerent ante predicta esse a magistro que passuri essent, ut eumdem se scirent habere adiutorem, et remuneratorem, pro cuius nomine talia passuros se esse, predictum est illis.

Hec ab initio uobis non dixi, quia uobiscum eram.  Que sunt que ab initio illis non dixit etiam de spiritu sancto, quem missurus erat illis a patre, et de consolatione et confirmatione eiusdem spiritus, quo consolandi et roborandi fuissent? Ut omnia mundi aduersa, uel Iudeorum scandala et persecutiones, libero animo formidare non debuissent. Hec ab initio non dixi, quia uobiscum eram, quia mea presentia consolabatur uos.



CONCORDIA.

Istarum duarum in caritatis officio fit concordia lectionum.



IN SABBATO PENTECOST.



LECTIO ACTUUM APOSTOLORUM, CAP. XIX.

»Factum est cum Apollo esset Corinthi, ut Paulus  peragratis superioribus partibus, ueniret Ephesum, et inueniret quosdam discipulos, dixitque ad eos: Si spiritum sanctum accepistis credentes? At illi dixerunt: Sed neque si spiritus sanctus est audiuimus. Ille uero ait: In quo ergo baptizati estis? Qui dixerunt: In Ioannis baptismate. Dixit autem Paulus: Ioannes baptizauit baptismo penitentie populum, dicens: in eum qui uenturus est post ipsum ut crederent, hoc est in Iesum. His auditis, baptizati sunt in nomine Domini Iesu, et cum imposuisset illis manus Paulus, uenit super eos spiritus sanctus, et loquebantur linguis et prophetabant. Erant autem omnes uiri fere duodecim. Introgressus autem synagogam, cum fiducia loquebatur, per tres menses, disputans, et suadens de  regno Dei.«

Factum est, cum Apollo esset Corinthi, ut Paulus peragratis superioribus partibus, reniret Ephesum, et inueniret quosdam discipulos, dixitque ad eos: Si Spiritum sanctum accepistis credentes? At illi dixerunt, etc.  Cum Ecclesie regula sit, fideles in nomine sancte Trinitatis baptizari, queritur quomodo Lucas per totum libelli huius textum non aliter, quam in nomine Iesu Christi, baptismum dari testetur. Quod ita beatus Ambrosius soluit, quia per unitatem nominis impletum mysterium sit, qui siue Christum dicas, et Deum Patrem, quo unctus est Filius, et ipsum qui unctus Filium et Spiritum quo unctus est, designasti. Scriptum est enim: Iesum a Nazareth, quomodo unxit eum Deus Spiritu sancto. Siue Patrem  dicas, et Filium eius, et Spiritum oris pariter indicasti, si tamen id etiam corde comprehendas, siue Spiritum dicas, et Deum Patrem, a quo procedit Spiritus, et Filium, quia Filii quoque et Spiritus nuncupasti, ut rationi copuletur auctoritas. In Spiritu quoque recte baptizari posse Scriptura indicat, dicente Domino: uos autem baptizabimini in Spiritu sancto, ut Apostolus ait: Omnes enim in ipso corpore in uno Spiritu baptizati sumus. Aliter precipue congruit nos in nomine Domini Iesu Christi baptizari, quia, sicut Apostolus ait: Quicunque baptizati sumus in Christo Iesu, in morte ipsius baptizati sumus, etc. .

Quicunque enim ad apostolos credentes baptizandi adueniebant, instruebantur et docebantur ab eis, et  instructi et docti de sacramento baptismatis, et de ceteris regulis fidei accipiebant sacrosanctum mysterium baptismatis.

Catechumenus autem, audiens siue instructus interpretatur. Genus enim humanum audit, et instruitur, antequam ad baptismum ueniat. Et quod per Mosen quondam audierat: Audi, Isrel, Dominus Deus tuus, Deus unus est , et per legem et prophetas instruebatur, ad unius ueri Dei cultum, modo per sacerdotum ministerium, ut audiens efficiatur, et instrui ualeat, ut relicto ritu, quo creature deseruiebat, soli creatori Deo deseruiat. In quorum etiam facie a sacerdote per exsufflationem signum crucis fit, ut et diabolus fugaretur, et Christo uia prepararetur.  Ut qui illecebrosa persuasione sua, generis humani, qui in primordio sui spiraculum uite acceperat, habitator erat, eius uirtute et sacratissimo signo per ministerium sacerdotum exire cogatur. Qui et in discipulos suos insufflasse, et spiritus immundos increpasse legitur. Unde et exorcizatur idem malignus spiritus, ut exeat et recedat ab illo plasmate, quod iamdudum per peccatum primi hominis possidebat. Et quia non est, iuxta Apostolum, conuentio Christi et Belial, nec societas luci ad tenebras, egrediantur tenebre et lux uera Christus ingrediatur. Exorcismus preterea est sermo increpationis siue coniurationis. Unde et in Actibus apostolorum exorciste fuisse leguntur , et sancta Ecclesia inter gradus ecclesiasticos exorcistarum etiam ministerium  habet. Sciendum namque est, quia cum exorcizatio sit, ille procul dubio exorcizatur, qui et baptismati et saluti fidelium, et omnibus uirtutibus contrarius est. Illo enim exorcizato, siue expulso, diuini uerbi condimentum credentibus datur. Et idcirco, hi qui baptizandi sunt, salem in sacramento accipiunt, ut eius gustu condimentum sapientie percipiant, neque a sapore Christi desipiant, et sint insulsi et fatui. Post exorcizationem et exsufflationem symboli sequitur traditio. Quod symbolum Grece , Latine indicium uel signum, uel collatio interpretatur. Indicium, quia per id indicatur fidei integritas. Signum, quod eo bene retento et intellecto, fideles ab infidelibus discernuntur. Collatio, quia in eo apostoli omnem integritatem contulerunt.  Quod autem omnes pari fidei sinceritate corde retinebant, ore confessi sunt, et singuli proprias sententias conferentes, symbolum, id est, totius fidei collationem ediderunt. Discessuri enim ab inuicem, normam future predicationis in communi statuerunt, ne localiter ab inuicem discedentes diuersum aliquod, uel dissonum predicarent. Decentissimum namque et utile erat, ut quibus erat anima una, et cor unum in Domino, et quos sancti spiritus afflatus uegetabat, et fidei etiam unius confessio exornaret. Nec enim, dirimi, in aliquo uel poterant, uel debebant, qui unius fidei uinculo nectebantur. Fides que in hoc symbolo continetur, ita ab his qui baptizandi sunt intelligi debet, ut credant in Deum patrem omnipotentem creatorem omnium uisibilium et inuisibilium,  qui solus, qui non est de alio. Ideo solus appellatur ingenitus, et in Iesum Christum filium eius, per quem omnia facta sunt, uerum Deum unigenitum, uerumque Dei filium, non factum adoptiuum, sed genitum, et unius cum patre substantie, atque ita per omnia equalem Deo patri, ut nec tempore, nec gradu, nec potestate esse possit inferior, tantumque esse illum qui est genitus quantus est ille qui genuit, credant eum etiam natum de spiritu sancto, et Maria semper uirgine, id est, ut spiritu sancto cooperante, uerum sibi corpus ex uirgine, idem Dei filius assumpserit, ut qui erat in diuinitate Dei patris filius, ipse factus sit in humanitate hominis matris filius. Credant etiam eum descendisse ultimo tempore  pro redemptione mundi a patre, qui nunquam desiit esse cum patre, et hominem uerum factum, ut humanum genus homo liberaret, et ipse qui absque initio, eternitatem cum patre et spiritu sancto possidet, in fine seculorum, perfectum nature nostre hominem susceperit, et uerbum caro factum sit, assumendo humanitatem, non permutando diuinitatem; credant etiam eum pertulisse passionem et mortem, non uirtute diuinitatis, sed in infirmitate humanitatis, mortuum uera carnis morte, resurrexisse uera carnis resurrectione, et resurrectione sua spem nobis resurrectionis contulisse. Ita duntaxat, ut sicut ille tertia die resurrexit uiuus a mortuis, ita et nos in fine seculorum resurgamus, in eadem, qua nunc uiuimus carne. Credant etiam, eum in eodem corpore,  quod de uirgine assumpsit, et passionem sustinuit, et resurrexit, ascendisse in celum, et in eodem, et nunc esse et ad iudicium uenturum esse, et resuscitatis omnibus, dare aliis pro peccatis supplicii eterni sententiam, aliis, pro iustitie meritis, eterne beatitudinis premium. Credant et in spiritum sanctum, Deum uerum, ex patre filioque procedentem, equalem per omnia patri et filio, uoluntate, potestate, eternitate, substantia, nec esse in hac sancta Trinitate ullos gradus, quibus aliquis superior, inferiorue dici possit. Credant etiam sanctam Ecclesiam catholicam, id est, uniuersalem, non in sanctam Ecclesiam, ut credentes in Trinitatem, credant eiusdem sancte Trinitatis donum esse, sanctam Ecclesiam, a cuius communione discedentes, schismatici et heretici  uocantur, et eterna damnatione puniuntur. In eius uero communione permanentes, et membra Christi esse, et remissionem peccatorum percipere, ad uitam eternam pertinere. Quia ergo paruuli necdum ratione utentes, hec minime capere possunt, oportet ut cum ad intelligibilem etatem peruenerint, doceantur et fidei sacramentis, et confessionis sue mysteriis, et ueraciter credant, et diligenti cura custodiant confessionem suam. Plane diximus, quia quamuis illi necdum loqui possint pro illis et confitentur et loquuntur, qui eos de lauacro fontis suscipiunt. Nec immerito dignum est, ut qui aliorum peccatis obnoxii sunt, aliorum etiam confessione, per ministerium baptismatis remissionem originalium percipiant  peccatorum.

Tanguntur itaque de sputo nares et aures, et dicitur effeta. Nares, ut Christum in odore unguentorum sequantur et dicant: Trahe me post te, curremus , et cum Apostolo confiteantur, dicentes: Christi bonus odor sumus Deo , et illius membra efficiantur, cui dicitur: Et odor uestimentorum suorum super omnia aromata. Tanguntur et aures ut audientes uerba Dei, et facientes ea similes sint, secundum Euangelium, uiro sapienti, qui edificauit domum suam supra petram , et spiritali auditu semper spiritalia auscultent, ut cum Dauid dicere possint: Audiam quid loquatur in me Dominus Deus . Et cum Isaia: Dominus Deus aperuit mihi aurem, ego autem non  contradico . Retrorsum non abii, ut que spiritaliter dicuntur spiritaliter audientes ad spiritalium operum emolumenta perueniant. Quia ergo diuinitas hominem assumens, quoddam ex connexione duarum substantiarum, in una Dei filii persona collyrium fecit, unde genus humanum quod cecum a primis parentibus natum erat, illuminaret, non ab re sputo aures tanguntur et nares, ut qui expuens linguam muti tetigerat, et sputo lutum fecerat, et oculos ceci nati aperuerat, nunc per ministerium sacerdotum, et auditum spiritalem, his qui baptizandi sunt tribuat, et recte loquendi, id est, fidem ueram confitendi facultatem prebeat, et nares quibus bonum Christi odorem capiant aperiat. Pectus enim illius qui baptizatur refertum semper esse debet, et diuini odoris  nectare et spiritali unctione delibutum. Unde et etiam his qui baptizandi sunt, pectus de oleo, et scapule tanguntur, ut illius olei sancti uidelicet spiritus unctione liniti, de quo Apostolus ait: Sicut unctio eius docet uos de omnibus  ante et retro muniti, id est, contra omnia prospera siue aduersa sint circumspecti, et celestium animalium imitatione ante et retro pleni sint oculis, id est, in preteritum et futurum respicientes, salutis sue custodiam non amittant. Tangitur eis pectus ut cum Dauid dicere possint: Et misericordia eius preueniet me . Tanguntur scapule, ut cum eodem dicant: Et misericordia eius subsequetur me, id est anteriora, ut bene uelint, posteriora, ne frustra uelint. In cordis nomine sepe mens designatur, sicut  est illud: In toto corde meo exquisiui te . Et in olei nomine intelligitur, unctio sancti spiritus, siue opera luminis et misericordie. Cordis locus unctione utrinque munitur, id est, anterius et posterius, ut undique mens Christiani, et pinguedine sancti spiritus, et operibus luminis atque misericordie exuberet. Quibus bene exuberat, si abrenuntiando diabolo et operibus eius, dominationem illius aspernatur, et iugum quod se premebat, illius olei unctione fatescat, et impleatur illud propheticum: Computrescet iugum a facie olei . Abrenuntiare etenim poni solet pro eo quod est, spernere, eiicere, contradicere, siue aliud quid, quod hoc uerbo in hoc sensu exprimi potest. Quam abrenuntiationem  recte confessio sancte Trinitatis sequitur: Ut ubi abundauit peccatum, superabundet gratia . Satane enim qui et diabolus nuncupatur a fidelibus abrenuntiatur, ut Domino saluatori liberius seruiatur, quia iuxta eiusdem Domini uocem: Nemo potest duobus dominis seruire . Abrenuntiatur etiam operibus eius, quia opera illius contraria sunt Saluatoris operibus, nec minus in terra pompis eius abrenuntiatur, que utique opera sunt Satane, sed eo quasi discerni uidentur a ceteris operibus eius, quia in eis superbia, cuius auctor ille est, et que eum deiecit, quodammodo designatur. Pompe igitur eius sunt, ambitio, arrogantia, uana gloria, et cetera huiuscemodi, que fonte superbie procedere noscuntur. Fons quoque baptismi similitudinem gerit sepulcri  Christi, quod nouum fuisse legitur, quia quicunque in eo consepelitur Christo, et ei conresurget, secundum eumdem Apostolum, in nouitate uite ambulare debet, cuius fontis sex gradus sunt, tres in descensu, tres noctes, et tres in ascensu, tres dies significare uidentur. Idcirco autem baptismus non iteratur, quia et Christus non amplius quam semel moritur. Peccata enim, que post baptismum committuntur, penitentie lacrymis, eleemosynis, et ceteris bonorum operum exhibitionibus, non baptismatis iteratione delentur. Dominico interea corpori sepeliendo, mundissima linteamina, et aromata adhibentur, quia et is qui Christo sepeliri desiderat, si iam etas permittit, quamuis mortuus sit per originale peccatum, quod adhuc portat, debet tamen bonorum  operum exhibitione flagrare, et mundis indui uestibus. De quibus propheta sacerdotes indui orat, cum dicit: Sacerdotes tui induantur iustitia . Quia ergo omnia in baptismi ratione redolent mysteriis et exuberant sacramentis, opportunum erat, ut nouus homo noua acciperet uestimenta, et purgatus ueteris noxe colluuione, candidarum uestium indueretur nitore. Moses enim Aaron et filios eius prius aqua lauauit, et post lineis induit uestimentis. Quia noster uerus Moses qui populum de Aegyptia seruitute, de gentilitatis uidelicet errore liberat, qui est mediator Dei et hominum, sui nos inenarrabili sacramenti unda purificat, et bonorum operum indumentis exornat. Baptizatorum itaque capita chrismate liniuntur, ut in regno et sacerdotio Ecclesie delibuti  et Christiani nominis prerogatiuam accipiant, et eius membra, qui eos redemit, et eorum caput est, effici ualeant. Capita itaque eorum qui regenerantur ex aqua et spiritu sancto mystico uelamine teguntur, ut eis per Petrum dicatur: uos estis genus electum, regale sacerdotium, gens sancta, populus acquisitionis , et hoc uelamine et diadema regium, et sacerdotalis capitis uelamentum significetur; et quia per caput mens plerumque in sacro eloquio accipi solet, iuxta illud: Respicite et leuate capita uestra , mens renatorum et regie dignitatis ornamenta, et sacerdotalis uerticis habeat tegumenta, ut et contra uitia sacerdotali uelamine muniatur, et uirtutum gemmis spiritaliter exornetur, et unctione sacrosancti chrismatis liniatur, quibus etiam septiformis  gratie spiritus per chrismatis unctionem conceditur, ut non solum sancti spiritus, qui unius est cum patre et filio substantie, sed totius sancte Trinitatis habitaculum effici mereantur. Spiritus paracletus septiformis etiam gratie dicitur, propter septenarii numeri mysterium, in quo summa perfectio intelligitur. Est enim compositus ex toto primo pari, et ex toto primo impari: ex toto primo pari, qui diuidi potest, et ex toto primo impari, qui diuidi non potest. Habet enim in ternario mysterium Trinitatis, in quaternario Euangelii. Siue enim tres per quatuor, siue quatuor per tres multiplicentur, ad duodenarium numerum surgitur, quia mysterium sancte Trinitatis et doctrina Euangelii per duodecim apostolos in  quatuor mundi partes, orientem uidelicet et occidentem, septentrionem et meridiem, deriuata est. Hunc enim spiritum, qui a patre filioque procedit, idem Dominus apostolis, et per apostolorum et eorum successorum ministerium sancte sue tribuit Ecclesie, cuius dona, quanquam ex unius spiritus fonte procedant, uidentur quodammodo quasdam habere proprietates. Aliud est enim sapere, aliud intelligere, quia multi quidem eterna sapiunt, sed hec intelligere minime possunt. Sapientia ergo mentem quam insederit, de eternorum spe et certitudine replet. Intellectus eo quod secreta penetrat, cor quod tetigerit, reficiendo eius tenebras illustrat. Consilium, dum esse quempiam precipitem prohibet, ratione animum replet. Fortitudo uero cum aduersa non metuit,  trepidanti menti confidentiam prebet. Scientia cum ignorantiam fugat, et lumine suo eum quem repleuerit illustrat. Pietas, misericordie operibus eum quem repleuerit, exuberare concedit. Timor, dum premit mentem ne de presentibus superbiat, de futuris illam spei refectione confortat. Sic enim quodam adminiculo sui inuicem sibi succurrunt, ut dum alia alie suffragatur, uite ordo et status decentissime componatur. Minor quippe est sapientia, si intellectu careat. Et ualde inutilis intellectus est, si ex sapientia non subsistat. Quia cum altiora sine sapientie pondere penetrat, sua illum leuitas grauius ruiturum leuat. uile est consilium, cui robor fortitudinis deest, quia quod tractando inuenit, carens uiribus, usque ad perfectionem operis non perducit,  et ualde fortitudo destruitur, nisi per consilium fulciatur, quia quo plus se posse conspicit, eo uirtus sine rationis moderamine deterius in preceps ruit. Nulla est scientia, si utilitatem pietatis non habet, quia dum bona cognita exsequi negligit, sese ad iudicium arctius stringit, et ualde inutilis est pietas, si scientia discretione caret, quia dum nulla hanc scientia illuminat, quomodo misereatur ignorat. Timor quoque ipse, nisi has etiam uirtutes habuerit, ad nullum opus procul dubio bone actionis surgit, quia dum ad cuncta trepidat, ipsa sui formidine a bonis operibus torpens uacat. Summopere itaque obseruandum est, et ipsius sancti spiritus adiutorium implorandum, ne sapientia eleuet, ne intellectus dum subtiliter currit, aberret, ne consilium dum se multiplicat,  confundat, ne fortitudo dum fiduciam prebet precipitet, ne scientia dum nouit et non diligit, inflet, ne pietas dum se extra rectitudinem inclinat intorqueat, ne timor dum plus iusto trepidat, in desperationis foueam mergat.

Et cum imposuisset illis manus Paulus, uenit Spiritus sanctus super eos, et loquebantur linguis, et prophetabant. Erant omnes uiri fere duodecim, etc. Questio crebra uentilatur, si illi qui per ignorantiam forte non baptizati, sed tamen recte fidei aliquibus baptizati sunt, iterum baptizari debeant, quam hoc capitulo expositam reor; quid enim differt, utrum tunc ante initium baptismi Christi, an nunc sine successione eiusdem quisque baptizetur, cum etiam  ipse Ioannes eos quos in fide et in nomine Christi licet uenturi baptizauerat, iterum baptizandos esse, predicauerit dicens: Ego baptizo uos aqua, ille baptizabit uos in Spiritu sancto.

uerum iudicia Domini abyssus multa. Ecce Asia nuper apostolorum nec uisitatione digna, nunc et apostolico sacrato numero et prophetali est munere sublimata, et notandum quod Spiritus sanctus et hic in duodecim discipulos et supra in centum et uiginti, qui est duodenarius numerus decies ductus aduentus sui signa monstrauerit, illud in Hierusalem, hoc in Epheso, que est ciuitas Grecorum, credo ut ostenderet se, siue de Iudeis seu gentibus credat quis, eos tantummodo, qui unitati Ecclesie catholice atque apostolice communicent, implere.



EuANGELIUM IOANNIS, CAP. XIu.

»Si diligitis me, mandata mea seruate. Et ego rogabo patrem, et alium Paracletum dabit uobis, ut maneat uobiscum in eternum, spiritum ueritatis, quem mundus non potest accipere, quia non uidit eum, nec scit eum. uos autem cognoscetis eum, quia apud uos manebit, et in uobis erit. Non relinquam uos orphanos, ueniam ad uos. Adhuc modicum, et mundus iam me non uidet. uos autem uidetis me, quia ego uiuo, et uos uiuetis. In illo die uos cognoscetis, quia ego in patre meo et uos in me, et ego in uobis. Qui habet mandata mea et seruat ea, ille est, qui diligit me. Qui autem diligit me, diligetur a patre meo. Et ego diligam eum et manifestabo ei me ipsum.«


Si diligitis me, mandata mea seruate. Quid est, quod dicit, quod diligentibus Deum et seruantibus mandata eius, spiritus paracletus daretur, dum Deus diligi, et mandata eius seruari non possunt, nisi per spiritum sanctum? quid est aliud, nisi, ut qui per spiritum sanctum diligit Deum, meretur diligendo, ut plus habeat, et plus habendo, plus diligat? Paracletus consolator interpretatur, et spiritus sanctus recte Paracletus uocatur, quia corda fidelium, ne inter huius seculi aduersa deficiant, celestis uite desideriis subleuat, ac reficit.

Et ego rogabo Patrem, et alium Paracletum dabit uobis. Ostendens seipsum esse Paracletum. Habebant autem et prius Paracletum, ipsum uidelicet Dominum secum in carne commorantem, cum et miraculorum  dulcedine et ope predicationis, ne propter infidelium persecutionem scandalizari possint, erigi et confortari solebant: Rogabo dixit, propter humanitatem, qui dat cum patre per diuinitatem.

Ut maneat uobiscum in eternum. In eternum namque manet cum sanctis, quos et in hac uita semper inuisibiliter intus illustrat, et in futuro ad contemplandum perpetuo speciem sue maiestatis introducit.

Spiritum ueritatis, quem hic mundus non potest accipere, quia non uidit eum, nec scit eum. Mundum autem appellat homines mundi huius amori datos. Mundus ergo eum accipere non potest, id est, mundiales homines, quia non habent inuisibiles caritatis  oculos, quibus solummodo spiritus sanctus uideri potest, et sciri et sciendo intelligi.

uos autem cognoscetis eum, quia apud uos manebit et in uobis erit. Erit ut maneat in eternum. Dominum namque saluatorem et infideles ante passionem in carne uiderunt, sed quia filius Dei esset, quia Paracletus a Domino missus in mundum, non nisi fideles scire potuerunt. Spiritum autem sanctum neque oculis uidere infideles, neque animo ualebant cognoscere, quia non indutus humanitate discipulis apparuit, sed ita ad eos uenire, ita apud eos maluit manere, ut in ipsorum cordibus gratissimam sibi sedem consecraret. Hoc est enim quod ait: uos autem cognoscetis eum, quia apud uos manebit, et in uobis erit. Qui autem inuisibiliter in hac uita manet cum  electis, uisibiliter utique eis gratiam sue cognitionis exhibet.

Non relinquam uos orphanos, ueniam ad uos. uidebatur infidelibus, quia moriens in cruce, ut Dominus discipulos relinqueret orphanos, sed non reliquit orphanos, quibus et prebuit seipsum uiuum post passionem suam in multis argumentis per dies quadraginta, et post dies decem assumptionis sue, spiritus sancti illis de celo chrismata donauit, ubi ipsum Christum ad eos uenisse, nullus ambigit, qui inseparabilem sancte trinitatis naturam uirtute et operatione esse cognouit.

Adhuc modicum, et mundus me iam non uidebit. Modicum erat usque ad tempus explete passionis, ex quo illum reprobi uidere non ualebant; soli  etenim iusti, qui morte illius erant contristati gaudium resurrectionis eius uidere meruerunt.

uos autem uidetis me, quia ego uiuo, et uos uiuetis. Quid est, quia ego uiuo, et uos uiuetis? Cur de presenti se dixit uiuere, illos autem de futuro esse uicturos, nisi uitam etiam carnis utique resurgentis, qualis in ipso precedebat, et illis est pollicitus secuturam, et quia ipsius mox futura fuerat resurrectio, presentis posuit temporis uerbum, propter significandam celeritatem; illorum autem, quoniam in seculi differtur finem, non ait, uiuitis, sed uiuetis. Duas ergo resurrectiones suam scilicet mox futuram, et nostram in seculi fine secuturam duobus uerbis presentis temporis et futuri eleganter breuiterque promisit.


In illo die uos cognoscetis, quia ego in Patre meo, et uos in me, etc. In quo die, nisi de quo ait, et uos uiuetis? Nouerant apostoli, tunc esse Christum in patre per unitatem indiuidue diuinitatis; nouerant se esse in Christo, per susceptionem fidei et sacramentorum eius. Nouerant ueraciter uiuere, tunc esse Christum in patre, et in se esse Christum, per dilectionem et obseruantiam mandatorum eius. Nouit et hoc sancta Dei Ecclesia, sed longe melius et plenius in illa die, de qua dixit, et uos uiuetis, in qua ueraciter uiuere incipiunt, hoc est, in die resurrectionis, quando eo perfectius cuncta que scienda sunt sciunt, quo ipsum scientie fontem uicinius sine fine conspiciunt. Ut omnibus huius promissionem  beatitudinis promitteret, non solummodo apostolis, mox subiunxit:

Qui habet mandata mea, et seruat ea, ille est, qui diligit me. Qui autem diligit me, diligitur a Patre meo, et ego diligam eum, et manifestabo ei meipsum. Ubi omni intentione considerandum est, quia Christum uere diligere est, non solum ipsam dilectionem labiis ambigue confiteri, sed mandata Christi, que discendo habemus, operando seruare. Qui habet, inquit, mandata mea et seruat ea, ille est, qui diligit me. Qui habet in memoria, et seruat in uita; qui habet in sermonibus, et seruat in moribus; qui habet audiendo, et seruat faciendo, aut qui habet faciendo, et seruat perseuerando, ipse est, inquit, qui diligit me. Notandum, quia cum presentis temporis  uerbo diceret, qui autem diligit me, adiecit de futuro, diligetur a Patre meo, et ego diligam eum, et manifestabo ei meipsum. Diligit namque etiam nunc dilectores suos cum patre filius, sed nunc diligit ad hoc, ut recte uiuant ex fide, que per dilectionem operatur. Tunc ad hoc diliget, ut perueniant ad uisionem ueritatis, quam per fidem gustauerant. Non autem frustra addidit, et manifestabo ei meipsum. Se uero secundum humanitatem cunctis in iudicio manifestabit, solis uero iustis et sanctis diuinitatis gloriam, in qua equalis est patri et spiritui sancto ad beatitudinem eternam manifestaturus erit.



CONCORDIA.

In sancti spiritus acceptione et dono istarum duarum  fit concordia lectionum.



DOMINICA PENTECOSTES.



LECTIO ACTUUM APOSTOLORUM, CAP. II.

»Dum complerentur dies Pentecostes erant omnes discipuli pariter in eodem loco. Et factus est repente de celo sonus tanquam aduenientis spiritus uehementis, et repleuit totam domum ubi erant sedentes. Et apparuerunt illis dispertite lingue tanquam ignis. Seditque super singulos eorum. Et repleti sunt omnes spiritu sancto, et ceperunt loqui uariis linguis, prout spiritus sanctus dabat eloqui illis. Erant autem Hierusalem habitantes Iudei uiri religiosi, ex omni natione que sub celo est. Facta autem hac uoce, conuenit multitudo et mente confusa est, quoniam audiebat  unusquisque lingua sua illos loquentes. Stupebant autem omnes et mirabantur dicentes: Nonne, ecce omnes isti, qui loquuntur, Galilei sunt? Et quomodo nos audiuimus unusquisque linguam nostram, in qua nati sumus? Parthi et Medi et Elamite, et qui habitant Mesopotamiam, Iudeam et Cappadociam, Pontum et Asiam, Phrygiam et Pamphyliam, Aegyptum et partes Libye que est circa Cyrenen, et aduene Romani, Iudei quoque et proselyti, Cretes et Arabes. Audiuimus eos loquentes nostris linguis magnalia Dei.«

Dum complerentur dies Pentecostes erant omnes discipuli pariter in eodem loco.  Hoc est in cenaculo quod superius ascendisse narrantur.  Quicunque enim spiritu sancto adimpleri desiderant, carnis domicilium necesse est, mentis contemplatione transcendant. Sicut autem quadraginta dies, quibus Dominus post resurrectionem cum discipulis conuersatus est, cum resurgente Christo peregrinationis huius designant Ecclesiam, ita dies quinquagesimus, quo spiritus sanctus accipitur, perfectionem beate quietis, qua labor Ecclesie temporalis denario remunerabitur eterno, congruenter exprimit. Nam et ipse numerus quadragenarius, equalibus suis partibus computatus, addit amplius ipsum denarium, et facit quinquaginta. Quadragenarii quippe numeri dimidium est uiginti quarta pars decem, quinta octo, octaua quinque, decima quatuor, uicesima duo, quadragesimum unum. uiginti autem, et decem,  et octo et quinque, et quatuor et duo, et unum, quinquaginta faciunt. Cuius computi facillime patet figura, quoniam presens conflictus, gaudium nobis iubilei, quasi latenter generat sempiternum, Apostolo dicente, quod enim in presenti momentaneum est, et leue tribulationis nostre, supramodum in sublimitatem eternum glorie pondus operatur in nobis. uera est autem nostra beatitudo, et corporis et anime nos immortalitate gloriantes summe et beate Trinitatis eterna uisione satiari. Nam corporis quatuor notissimis qualitatibus consistimus, in interiore autem homine ex toto corde, tota anima, tota mente, Deum diligere iubemur, et hoc est perfecte uite denarium diuine nos glorie presenti uisione letari. uerum notandum, iuxta historiam, quod apud antiquos  dies Pentecostes, id est, quinquagesime, quo lex data erat, ab occisione agni computabatur. Hic autem non a Domini passione, sed sicut beatus Augustinus, quo spiritus sanctus missus est, computatur, qui redeuntes signi ueteris exemplo, ipse sibi manifestissime diem Dominicum suo consecrauit aduentu. Quo etiam temporis articulo uerum Pascha die Dominico monstrauit esse celebrandum. Nam sicut hic, sic et illic in ignis uisione Deus apparuit, dicente in Exodo: Totus autem mons Sinai fumabat eo quod descendisset Dominus super eum in igne.

Et factus est repente de celo sonus tanquam aduenientis, etc. Per ignem quidem Dominus, ut beatus papa Gregorius exponit, apparuit, sed per semetipsum locutionem interius fecit, et neque ignis Deus,  neque ille sonitus fuit, sed per hoc, quod exterius exhibuit, expressit hoc quod interius gessit. Qui enim discipulos et zelo succensos, et uerbo eruditos intus reddidit, foris linguas igneas ostendit. In significatione igitur admota sunt elementa, ut ignem et sonitum sentirent corpora, igne uero inuisibili, et uoce sine sonitu docerentur corda.

Et apparuerunt illis dispertite, etc. Spiritus enim sanctus in igne et linguis apparuit, quia omnes quos impleuerit ardentes pariter et loquentes facit. Ardentes utique ex se, et loquentes de se. Simul et indicans, quia sancta Ecclesia per mundi terminos dilatata omnium gentium erat uoce locutura.

Seditque supra singulos eorum. Quod sedisse dicitur,  regie est potestatis indicium, uel certe quia requies indicatur in sanctis.

Et ceperunt loqui aliis linguis. Unitatem linguarum, quam superbia Babylonis disperserat, humilitas Ecclesie recolligit. Spiritualiter autem uarietas linguarum, dona uariarum significat gratiarum. uerum non incongrue spiritus sanctus intelligitur, ideo primum linguarum donum dedisse hominibus, quibus humana sapientia forinsecus et discitur, et docetur, ut ostenderet, quam facile possit sapientes facere per sapientiam Dei, que eis interna est.

Erant autem in Hierusalem habitantes Iudei uiri religiosi, etc. Conueniens puto perquirere, quinam isti sunt, et ex qua captiuitate Iudei, quoniam quidem illa que in Aegypto fuerat uel in Babylonia, absoluta  iam fuerat. Romani autem nondum uenerant in captiuitatem, licet iam et ipsa immineret ultrix commissi de Saluatore piaculi. Superest igitur, ut illa intelligatur captiuitas, que sub Antiocho facta est, quod utique non multis ante temporibus acciderat.

Quoniam audiebat unusquisque lingua sua eos loquentes. Queritur in hoc loco, quod unusquisque audiebat linguis suis loquentes eos magnalia Dei, utrum hi qui loquebantur diuersis sermonibus, uniuscuiusque lingue, hoc quod dicebatur proferebant, id est, unusquisque eorum, nunc hac, nunc alia lingua loquens sic per omnes curreret, an in eo potius erat mirabile, quod sermo eorum qui loquebantur, qualibet lingua fuisset pronuntiatus, unicuique audienti  secundum suam linguam intelligebatur, ut uerbi gratia, unoquoque apostolo in Ecclesia loquente. Necesse enim erat tacentibus reliquis unum loqui, et sermonem unum ad auditum omnium peruenire, ipse sermo hanc in se uim haberet, ut cum diuersarum gentium auditores essent, unusquisque secundum linguam suam, illius ipsius unius sermonis, qui ab apostolo fuerat pronuntiatus susciperet auditum, et caperet intellectum, nisi forte secundum hoc magis uidebatur audiendum esse miraculum quam loquendum.

Stupebant autem omnes et mirabantur dicentes: Nonne ecce omnes isti qui loquuntur Galilei sunt, et quomodo nos audiuimus, unusquisque linguam nostram, in qua nati sumus, Parthi et Medi, et Elamite,  et qui habitant Mesopotamiam et Iudeam, et Cappadociam? Iudeam hoc loco non totam gentem, sed partem illius, hoc est, tribum Iuda et Beniamin significat, ad distinctionem uidelicet Samarie, Galilee, Decapoleos, et aliarum in eadem prouincia regionum, que licet omnes una lingua loquerentur Hebrea, domesticam tamen singule dicendi speciem habuere distinctam. Unde et Petrus in Domini passione, quod Galileus sit loquela sua proditur.

Pontum et Asiam, Phrygiam et Pamphyliam, Aegyptum et partes Libye, que est circa Cyrenen, et aduene, Romani, Iudei quoque, et proselyti, etc. Proselytos, id est, aduenas, nuncupabant eos qui de gentibus originem ducentes, circumcisionem et Iudaismum  eligere malebant, sicut Achior in libro Iudith fecisse narratur . Non solum ergo, inquiunt, qui natura sunt Iudei, ex diuerso orbe conuenerant, uerum et hi qui de preputio nati, eorum adheserint iuri.



EuANGELIUM IOANNIS, CAP. XIu.

»Si quis diligit me, sermonem meum seruabit, et pater meus diliget eum, et ad eum ueniemus, et mansionem apud eum faciemus. Qui non diligit me, sermones meos non seruat. Et sermonem quem audistis non est meus, sed eius qui misit me patris. Hec locutus sum uobis apud uos manens. Paracletus autem spiritus sanctus, quem mittet pater in nomine meo, ille uos docebit omnia, et suggeret uobis omnia quecunque dixero uobis.  Pacem relinquo uobis, pacem meam do uobis. Non quomodo mundus dat, ego do uobis. Non turbetur cor uestrum neque formidet. Audistis, quia dixi uobis, uado, et uenio ad uos. Si diligeretis me, gauderetis utique, quia uado ad patrem, quia Pater maior me est. Et nunc dixi uobis, priusquam fiat, ut cum factum fuerit credatis. Iam non multa loquar uobiscum. uenit enim Princeps mundi huius, et in me non habet quidquam, sed ut cognoscat mundus, quia diligo patrem, et sicut mandatum dedit mihi pater, sic facio.«

Si quis diligit me, sermonem meum seruabit, et Pater meus diliget eum, et ad eum, ueniemus, et mansionem apud eum faciemus. Probatio ergo dilectionis, exhibitio est operis. Hinc in Epistola sua idem Ioannes  dicit: Qui dicit, quia diligo Deum et mandata eius non custodit, mendax est . uere enim diligimus Deum, si mandata eius obseruamus, et nos a nostris uoluptatibus coarctamur. Et Pater meus diligit eum, quia opera que pater facit, hec et similiter filius facit, et qui diligit filium, diligit et patrem, et qui diligitur a filio diligitur a patre.

Et ad eum ueniemus et mansionem apud eum faciemus. Qui enim uere diligit Deum, nec tentationis tempore recedit ab amore Dei, ad hunc ueniunt pater et filius spirituali accessione, et mansionem apud eum habent. Ille enim uere amat, cuius uidelicet mentem delectatio praua ex consensu non superat. Nam tanto quisque a superno amore disiungitur, quanto inferius delectatur. Dilectio sanctos discernit  a mundo, qui facit habitare unanimes in domo, in qua domo facit pater et filius mansionem, qui donant et ipsam dilectionem. Quibus donant in fine, etiam suam manifestationem, de qua manifestatione discipulus interrogauit, et audiuit ad hanc manifestationem per dilectionem perueniendum esse.

Qui non diligit me sermones meos non seruat. Hi sunt qui patrem et spiritum sanctum nunquam uident, filium autem, non ut beneficentur, sed ut iudicentur ad modicum uident, nec ipsum in forma Dei, ubi est cum patre et spiritu sancto, pariter inuisibilis, sed in forma hominis, ubi esse mundo uoluit, patiendo contemptibilis, iudicando terribilis.

Et sermonem quem audistis non est meus, sed eius  qui misit me patris. Quid est quod prius plurali numero sermones dixit, nunc autem singulari sermonem? Fortasse predicationis ibi sermones monstraret, hic uero seipsum, qui est uerbum patris, et ideo dixit: non suum, qui a se ipso non est, sed a patre. Sicut nec sua imago, sed patris, nec suus filius, sed patris. Recte igitur auctori tribuit, quidquid facit equalis, a quo habet hoc ipsum, quod illi est indifferenter equalis.

Hec locutus sum uobis apud uos manens. Illa mansio, de qua superius dixit, et spiritalis est, que solis sanctis datur. Hec uero de qua nunc dicit, corporalis est, de sua presentia corporali tantummodo dixit, quam utrique et iusti et impii uidere potuerunt. Illa in eternum beatificat liberatos, hec in tempore  uisitat liberandos. Hec, inquit, locutus sum uobis apud uos manens, utique presentia corporali una cum illis uisibilibus loquebatur.

Paracletus autem spiritus sanctus, quem mittet pater in nomine meo, ille uos docebit omnia, etc. Multa dixit audientibus infidelibus, que in eorum corde locum non inuenerunt, quia spiritus sanctus intus eos non docebat. Multa dicit quotidie per sanctos predicatores, que audientes interius non recipiunt, quia spiritus sanctus non suggerit eis interius, que audierunt exterius, de quo recte promittitur: Ipse uos docebit omnia. Quia nisi idem spiritus corde assistat audientis, otiosus est sermo doctoris. Nemo enim docenti homini tribuat, quod ex ore docentis intelligit, quia nisi intus sit qui doceat, doctoris lingua  exterius in uacuum laborat. Aliter itaque predicantem Christum audierunt Iudei, aliter apostoli: illi ad iudicium, isti ad salutem, quia hos spiritus in animo docuit que foris audierunt in aure.

Pacem relinquo uobis, pacem meam do uobis, In pace relinquo uos, in pace inueniam uos; hic relinquo, illic do; sequentibus relinquo, preuenientibus do. Pacem suam reliquit nobis in hoc seculo, pacem suam dabit nobis in futuro seculo. Pacem suam reliquit nobis, ut nos inuicem diligamus. Pacem suam dabit nobis, ubi nunquam inuicem dissentire possimus. Quid est quod dicit: Pacem meam do uobis, et non dixit: Pacem meam relinquo uobis? fortassis quia aliter nunc, aliter tunc, pax erit. Hic uero bella cum uitiis habemus, ideo non addidit, meam; illic  uero in eterna pace, eterna erat tranquillitas et concordia et talis pax, qualem ille habuit cum semetipso, qui nullum habuit in seipso peccatum.

Non quomodo hic mundus dat, ego do uobis. Id est, non quomodo immundi homines sepe sibi in sua malitia concordant, sed quomodo, qui sibi in sanctitate concordant, et in Christi se caritate coniungunt.

Non turbetur cor uestrum, neque formidet. Audistis quia ego dixi uobis, uado et uenio ad uos. Hinc turbari et formidari poterat cor illorum, quod ibat ab eis, quamuis uenturus esset ad eos, ne forsitan gregem lupus hoc interuallo inuaderet, pastore absente; sed a quibus homo abscedebat, Deus non relinquebat,  et idem ipse Christus et homo et Deus. Ergo ibat per id quod homo erat, et manebat per id quod Deus erat. Igitur Deus qui nullo continetur loco, discedit ab eorum cordibus qui eum relinquunt, moribus non pedibus uenit ad illos qui conuertuntur ad eum, non facie, sed fide, et accedunt ad eum, non carne sed caritate.

Si diligeretis me, gauderetis utique, quia uado ad patrem, etc. Per quod igitur filius non est equalis patri, per hoc iturus erat ad patrem, in quo uenturus est, uiuos iudicaturus et mortuos; per illud uero quod est equalis patri, nunquam recessit a patre, sed cum illo est ubique totus per diuinitatem quam nullus continet locus, agnoscamus geminam substantiam Christi, diuinam scilicet, qua equalis est patri,  humanam, qua maior est pater. Utrumque autem simul non duo, sed unus Christus, ne sit quaternitas, sed trinitas Deus. Sicut enim unus est homo anima rationalis et caro, sic unus est Christus, Deus et homo. Ac per hoc Christus et Deus, anima rationalis et caro, Christum in his omnibus, Christum in singulis confitemur. Quis est ergo, per quem factus est mundus? Christus iehsu, sed in forma Dei. Quis est sub Pontio Pilato crucifixus? Christus iehsu, sed in forma serui. Item de singulis quibus homo constat. Quis non est derelictus in inferno? Christus iehsu, sed in anima sola. Quis est resurrecturus et triduo iacuit in sepulcro? Christus iehsu, sed in sola carne. Dicitur ergo et in his singulis Christus; uerum hec omnia non duo uel tres, sed unus est Christus;  ideo ergo dicit: Si diligeretis me, gauderetis utique, quia uado ad patrem. Quoniam nature humane gratulandum est, eo quod assumpta sit a uerbo unigenito, ut immortalis constitueretur in celo, hoc enim modo se iturum dixit ad patrem. Non profecto ad illum ibat, qui cum illo erat, sed hoc erat ire ad illum, et recedere a nobis, mutare atque immortale facere, quod mortale suscepit, ex nobis, et ad dexteram constituere patris, per quod fuit in terra pro nobis. Deinde ipse Dominus iehsu subiunxit.

Et nunc dixi uobis priusquam fiat, ut cum factum fuerit credatis. Illud utique dicit, quod factum fuerit, quod eum post mortem uisuri erant uiuentem, et ad patrem ascendentem. Poterant enim dubitare si filius Dei esset, cum eum uiderunt moriturum, sed  cum uiderunt eum resurrexisse credebant, in quo ante dubitabant, et confirmata est fides in cordibus eorum, quam illis predixerat, qui et ore promisit, quid facturus erat et opere compleuit, quod ante predixit. Deinde quid dicit:

Iam non multa loquar uobiscum, uenit enim princeps mundi huius. Quis, nisi diabolus?

Et in me non habet quidquam. Nullum scilicet omnino peccatum, hinc enim ostendit diabolum principem esse peccatorum hominum, non creaturarum Dei, et quotiescunque mundi fuga in mala significatione ponitur non ostendit, nisi mundi istius amatores et non Dei. Absit enim, ut credamus principem esse celi et terre et creaturarum omnium que generaliter  mundi appellantur. Totus itaque mundus seruit suo creatori non deceptori; redemptori, non interemptori; et regitur dispensatione diuina, non inimici uersutia subuertitur preter homines partes illius, qui propria uoluntate, non necessitate aliqua, se subiiciunt diabolo, unde et Apostolus ait: Non est nobis colluctatio aduersus carnem et sanguinem, id est, aduersus homines, sed aduersus potestates et rectores tenebrarum harum , id est, peccatorum, qui in tenebris manent iniquitatis quos rectores angelos esse desertores designant, sed sunt qui per gratiam Dei, non propriis meritis inde eruuntur, de quibus ait Apostolus: Fuistis enim aliquando tenebre, nunc autem lux in Domino, ut filii lucis ambulate, sed gratia Deo qui eruit nos, sicut idem dicit  Apostolus de potestate tenebrarum, et transtulit in regnum filii claritatis sue, in quo princeps huius mundi, hoc est, tenebrarum harum, non habebat quidquam, quia neque cum peccato Deus uenerat, nec eius carnem de peccati propagine uirgo pepererat, et tanquam ei diceretur: Cur ergo morieris, si non habes peccatum cui debebatur mortis supplicium, continuo subiecit:

Sed ut cognoscat mundus, quia diligo patrem, et sicut mandatum dedit mihi pater sic facio. Discumbens enim discumbentibus loquebatur; eamus autem dixit, quo nisi ad illum locum, unde fuerat tradendus? Est morti traditus, qui nullum habebat meritum mortis, sed habebat ut moreretur mandatum patris.



DOMINICA OCT. PENTECOSTES.



LECTIO LIBRI APOCALYPSIS BEATI IOANNIS APOSTOLI, CAP. Iu.

»uidi ostium apertum in celo, et uox prima quam audiui, tanquam tube loquentis mecum, dicens: Ascende huc, et ostendam tibi que oportet fieri cito. Post hec statim fui in spiritu. Et ecce sedes posita erat in celo, et supra sedem sedens. Et qui sedebat similis erat aspectui lapidis, iaspidis et sardini; et iris erat in circuitu sedis similis uisioni smaragdine, et in circuitu sedis sedilia uiginti quatuor, et supra thronos uiginti quatuor seniores, sedentes circum amicti stolis albis, et in capitibus eorum coronas aureas. Et de throno procedebant fulgura, et uoces et tonitrua, et septem  lampades ardentes ante thronum, que sunt septem spiritus Dei. Et in conspectu sedis, tanquam mare uitreum simile crystallo; et in medio sedis, et in circuitu sedis, quatuor animalia plena oculis ante et retro. Et animal primum simile leoni, et secundum animal simile uitulo, et tertium animal habens faciem quasi hominis, et quartum animal simile aquile uolanti. Et quatuor animalia, singula eorum habebant alas senas, et in circuitu, et intus plena sunt oculis, et requiem non habebant die ac nocte dicentia: Sanctus, sanctus, sanctus, Dominus Deus omnipotens, qui erat, qui est, et qui uenturus est. Et dum darent illa quatuor animalia gloriam et honorem, et benedictionem sedenti  super thronum uiuenti in secula seculorum, procidebant uiginti quatuor seniores ante sedentem in throno, et adorabant uiuentem in secula seculorum.«

uidi ostium apertum in celo.  Id est, fidem natiuitatis Christi, et passionis, et resurrectionis in Ecclesia. Ostium apertum, Christum natum et passum indicat, ipse enim ait: Ego sum ostium, si quis per me introierit, saluabitur . Et alibi: Nemo uenit ad patrem nisi per me . Quod autem dicit in celo, in Ecclesia significat, que celum esse meruit, eo quod sit habitaculum Dei.

Et uox prima quam audiui, tanquam tube loquentis mecum. Sicut enim uox tube, sic predicatorum uox est, quando inuitat auditores ad fidem. Quod autem  dixit: uox prima, subauditur in ista uisione.

Dicens: Ascende huc, et ostenduam tibi que oportet fieri cito. Quod dicit: Ascende huc, non de loco significat ad locum, sed ascende, id est, intellige, et crede, infideles enim inuitat ad Christum Ecclesia, et ad baptismum. Omnis enim qui credit Christum natum et passum, ascendit ad altitudinem Ecclesie, et uidet futura affectu spiritali, unde et sequitur.

Post hec fui in spiritu. Id est, non sensi corpus meum, tanquam spiritus meus solus esset extra corpus in uisione spiritali.

Et ecce sedes posita erat in celo. Id est, Ecclesia perfecta in fide.

Et supra sedem sedens. Id est, super Ecclesiam sedens erat Christus, unde et Isaias ait: uidi Dominum  sedentem super solium excelsum et eleuatum , id est, super Ecclesiam in fide excelsa et in spe uite eterne feliciter eleuatam.

Et qui sedebat, similis erat aspectu lapidis iaspidis et sardini, etc. Iaspis colorem habet quasi maris, sardius quasi sanguinis. Per iaspidem baptismus intelligitur, per sardium, martyrium. Iste comparationes conueniunt Ecclesie, qua indutus est Christus. Iris arcus est in celo, qui significat Nouum Testamentum, habet enim tres colores, aque, sulphuris, et ignis. Per aquam baptismus intelligitur, per sulphurem penitentia, per ignem martyrium, nam et aqua uenit in diluuio, sulphur descendit super Sodomam, ignis ueniet tempore iudicii. Aliter. Iris in circuitu sedis, Euangelium significat in circuitu Ecclesie,  nam et smaragdus aque et ignis habet colorem, baptismum significans et martyrium.

Et in circuitu sedis sedilia uiginti et quatuor, et supra thronos uiginti quatuor seniores sedentes. uiginti decalogum duplicatum, quatuor uero significat quatuor Euangelia. Siue uiginti quatuor seniores, duodecim patriarchas, et duodecim significant apostolos.

Circumamictos uestimentis albis. Hoc est, opere castitatis. Unde et Salomon ait: Omni tempore sint uestimenta tua candida , id est, caro tua ab omni pollutionis sorde mundata, et pudicitia castitatis ornata.

Et in capitibus eorum corone auree. Id est, principalia  mentis dona, sapientie uel immortalitatis palme.

Et de throno procedunt fulgura. Id est, de Ecclesia multa et magna miracula.

Et uoces et tonitrua. Id est, predicatorum uoces, cum promissionibus et comminationibus.

Et septem lampades ardentes ante thronum. Thronus Dei Ecclesia; que sint lampades ipse exposuit dicens: Qui sunt septem spiritus Dei, id est, septem dona Spiritus sancti.

Et in conspectu sedis tanquam mare uitreum simile crystallo. Mare uitreum significabat baptismum, quod pro puritate simile dicitur crystallo.

Et in medio sedis, et in circuitu sedis quatuor animalia, plena oculis ante et retro. Quatuor animalia  quatuor significant Euangelia; que oculis ante sunt plena, quia de futuro iudicio predicant: retro sunt plena, quia de ueteri Testamento testimonium donant; siue ante quia que agenda sunt discrete considerant, retro quia que plangenda sunt solerter recordantur.

Et animal primum simile leoni, etc. Secundum anagoge autem, Christus leo fuit in resurrectione, uitulus in passione, homo in carne, aquila in ascensione. Secundum moralem uero sensum, leo qui fortissimus scribitur bestiarum, fortiores significat in fide, uitulus misericordes in Ecclesia; homo, humiles qui dicunt, Humiliatus sum usquequaque, uiuifica me, Domine; aquila, excelsos qui dicunt cum Paulo, nostra autem conuersatio in celis est. Que  animalia senas alas habebant, qui per sex mundi etates legem ueteris ac Noui Testamenti annuntiare non cessant, que cum sit Noui ac ueteris Testamenti, lex una, in sex uidetur esse diuisa, id est, in legem nature, legem littere, legem prophetarum, legem euangeliorum, legem apostolorum, et legem ecclesiasticam.

Et in circuitu et intus plena sunt oculis. Oculos intus et foras habent, qui Ecclesiam diuinarum Scripturarum testimoniis intus et foris illuminant.

Et requiem non habebant die ac nocte. Id est, in prosperitate et in aduersitate, ut Psalmista ait: Benedicam Dominum in omni tempore, id est, in prosperis et in aduersis, nam dies pro prosperitate, et nox pro aduersitate frequenter solet intelligi.


Dicentia, Sanctus, sanctus, sanctus Dominus Deus Sabaoth, etc. Hic trinitas et unitas intelligitur, quia tres personas, et Deum unum predicant, et trinitatis et unitatis sacramentum demonstrant.

Qui erat, et qui est, et qui uenturus est. Qui erat ut illud: In principio erat uerbum, et uerbum erat apud Deum, et Deus erat uerbum. Qui est, ut illud: Dic filiis Isrel: Qui est, misit ad me uos. Qui uenturus est, subauditur iudicare uiuos et mortuos.

Et cum darent illa animalia gloriam et honorem et benedictionem sedenti super thronum, procidunt uiginti quatuor seniores et adorabant uiuentem in secula seculorum, et mittunt coronas suas ante thronum dicentes: Dignus es, Domine Deus noster, accipere regnum.  Procidunt ante sedem et adorant, et mittunt coronas suas ante Deum omnes electi, quia quidquid dignitatis habent, non sibi, sed illi tribuunt, et ei referunt gloriam laudis, a quo se cognoscunt uires accepisse certaminis.


ITEM BEDAE IN ISTA IPSA LECTIONE EXPOSITIO.

uidi ostium apertum in celo. Conuenienter ostium celeste ascensurus aspicit, cui celsa mysteria pandi promittuntur, uel quia ostium Christus est, qui illum crediderit natum et passum, conscendit celum, id est, Ecclesie altitudinem, et uidet futura speciali effectu sicut dicit.

Et statim fui in spiritu, et uox prima quam audiui tanquam tube loquentis, etc. Similem utique priori uoci que dixerat: Quod uides scribe in libro.


Et ecce sedes posita erat in celo, et supra sedem sedens. Ecclesiam in celesti conuersatione positam Dominus habitat. Gregorius papa solium Dei in uisione Michee angelicas potestates interpretatur, quarum mentibus altius presidens, inferius cuncta disponit.

Et qui sedebat similis erat aspectui lapidis iaspidis et sardini. Iaspidis color aquam, sardini ignem significat, quibus duobus iudicium nouimus celebrari. Sicut enim, inquit, in diebus Ne, ita erit et aduentus filii hominis .

Et iris erat in circuitu sedis, similis uisioni smaragdino. Iris que fit sole nubes irradiante, et post diluuium primo propitiationis indicio facta est, intercessu sanctorum, quos Dominus illustrat, Ecclesiam  muniri designat. Que bene smaragdo lapidi uiriditatis nimie comparatur. Quo enim hereditatem immarcessibilem fide perfectiori exspectant, eo potentius etiam ceteros orando protegunt. Quia hic de istis tribus lapidibus parua diximus, libet ut de istis pariter et aliis nobilibus lapidibus paululum latius disputemus, de quibus et Isaias ait: Ecce ego sternam per ordinem lapides tuos, et fundabo te in saphyris, et reliqua, statim quasi exponens subiecit, uniuersos filios tuos a Domino doctos .

Fundamentum primum iaspis. Iaspidum multa sunt genera: alii enim uiridi coloris, et tinctus quasi floribus, apparet; alius smaragdini habens similitudinem, sed crassi coloris, quo omnia fantasmata fugare autumant. Alius niui et spume marinorum fluctuum,  quasi mixto cruoris obrutilans. Per iaspidem ergo, fidei uiror immarcescibilis indicatur, que Dominice passionis sacramento per undam baptismatis imbuitur, atque ad omnes spiritalium gratiarum flores, proficientibus meritis instruitur. Hanc enim qui habuerit, uanos timores fugat, monente Petro apostolo: Aduersarius uester diabolus tanquam leo rugiens circuit, querens quem deuoret, cui resistite fortes in fide .

Secundus saphyrus. Huius lapidis colorem pariter et sacramentum Moses exposuit, eum Dei habitum describens, diceret: Sub pedibus eius quasi opus lapidis saphyri, et quasi celum cum serenum est , Ezechiel quoque dicit, quod locus in quo  thronus Dei sit, saphyri habeat similitudinem , et gloria Domini in hoc colore consistat, prefigurat eum qui portat imaginem supercelestis, et cum Apostolo potest dicere: Nostra conuersatio in celis est.

Tertius calcedonius, qui quasi ignis lucerne pallentis speciem retinet, et habet fulgorem sub diuo, non in domo, quo demonstrantur hi, qui celesti desiderio subnixi, hominibus tunc latent, et quasi in abscondito ieiunium, eleemosynam, precesque suas agunt, sed cum uel doctrine, uel aliis sanctorum usibus inseruituri, ad publicum procedere iubentur, mox quasi fulgoris lucerna lucent et ardent: ardent uidelicet amore, lucent sermone.

Quartus smaragdus, qui nimie uiriditatis est, adeo  ut herbas uirentes frondentesque gemmas, etiam omni inficiens circa se uiriditate repercussum erem, cuius genera plurima sunt, sed nobiliores Scythici, secundum locum tenent Bactriani, tertium Aegyptici. Significat autem animas, fide semper uirentes, que hereditatem immarcessibilem , et eternam conseruatam in celis, et mente concipere sperando, et in proximos satagunt spargere predicando.

Quintus sardonix. Hic ex onice candorem, ex sardio ruborem trahens, ab utroque sardonici nomen accepit. Sunt autem genera eius plurima. Alius enim, terre rubre similitudinem tenet. Alius quasi per humanum unguem sanguis eniteat, bicolor apparet. Alius tribus coloribus, subterius nigro, superius  mineo, medio candido consistit, cui comparantur nomines corporis passione rubicundi, spiritus puritate candidi, sed sibimet humilitate despecti.

Sextus sardius, qui ex integro sanguinei coloris est, martyrum gloriam significat, de qua dicitur: Pretiosa in conspectu Domini mors sanctorum eius. Merito sexto loco positus, cum Dominus noster et sexta etate seculi incarnatus, et sexta feria sit pro totius mundi salute crucifixus.

Septimus chrysolitus, qui quasi aurum fulget, scintillas habens ardentes, cuius specie figurantur hi, qui intellectu superne uereque sapientie fulgentes, uerba exhortationis in proximos uel etiam uirtutum signa quasi scintillas ignis effundunt, quorum, ut orator ait:

Mentibus instat amor, sermonibus estuat ardor,
 quod quia solo spiritalis gratie munere geritur, decentissime septimo fundamento chrysolitus inest, septiformi enim sepe numero solet spiritus sancti gratia figurari.

Octauus beryllus. Beryllus est, quasi consideres aquam solis fulgore percussam, rubicundum ac decorum reddere colorem, sed non fulget nisi in sexangulam formam poliendo figuretur. Repercussione enim angulorum, splendor illius acuitur. Significat autem homines ingenio quidem sagaces; sed amplius superne gratie lumine refulgentes, quodque tenentes manu adurere dicitur, procul dubio patet, quia quisque sancto uiro coniungitur, eius nimirum bone conuersationis igne recreatur.


Nonus topazius. Topazius lapis, quantum inuentione rarus, tantum mercium quantitate pretiosus est; qui duos habere fertur colores, unum auri purissimi, et alterum etherea claritate relucentem. Hic regibus ipsis fertur esse mirabilis, ut inter diuitias suas nichil se simile possidere cognoscant. Cuius pulcherrima nature qualitas, contemplatiue uite decori dignissima comparatur. Hanc enim reges sancti, quorum cor est in manu Dei, cunctis bonorum operum diuitiis, uniuersisque uirtutum gemmis merito preferunt, tanto ardentius celestis uite dulcedinem animo complectentes, quanto frequentius superne gratie fuerint splendore percussi. Habent ergo sancti uiri aureum colorem, et interea flamme caritatis habent ethereum, ex superne contemplatione dulcedinis.  Quod uero in insula Thebaida, que Topazion appellatur, unde ipse nomen accepit, inueniri dicitur, dupliciter intelligendum est, quia et ille precipue, id est, Aegyptiorum regiones, monachorum gregibus abundent, et quicunque soli iustitie uicinus habitauerit, etherei nimirum luminis fulgore coletur. Et pulchre in octauo ordine, actiue uite perfectio, sic in nono speculatiue suauitatis gemma ponitur, siue quia nouem ordines angelorum quorum uitam imitatur, in Scriptura sancta reperiantur.

Decimus chrysoprasius. Chrysoprasius est uiridis aureeque commixture, quoddam etiam purpureum iubar trahens aureis interuenientibus guttis. Nascitur autem in India, qui significat eos qui uiriditatem eterne patrie, perfecte caritatis fulgore promerentes,  eam etiam ceteris purpurea martyrii sui luce patefaciunt; qui quoniam in eo quod uitam despiciunt, eternam gloriam preferunt, Domini in carne apparentis exempla sequuntur, iam uelut in India, id est, prope solis ortum, meritorum suorum fulgorem ostendunt.

Undecimus hyacinthus. Hyacinthus in Aethiopia reperitur, ceruleum colorem habens optimus, qui nec rarus est, nec densitate obtusus, sed ex utroque temperamento lucet, purificato, et suauiter florem trahit. Hic autem non rutilat equaliter, facie celi mutatur. Sereno enim perspicuus atque gratus est, nubilo coram oculis euanescit atque marcescit. Indicat enim animas celesti semper intentioni deditas, atque angelice quodammodo quantum mortalibus fas  est, conuersationi propinquantes, quibus omni custodia discretionis conuersatio percipitur, ne uel nimia sensus subtilitate callens, altiora se querere, et fortiora se scrutari audeat. Gloria enim Domini celare uerbum, id est, caute de Deo uel homine Christo philosophari, uel rursum desidia torpente, ad infirma fidei initia atque elementa exordii sermonum Dei relabantur, qui potius uia regia gradientes, a dextris et a sinistris per arma iustitie tutati procedent, quasi hyacinthus nubilo circumdatus loquitur. Nihil enim iudicaui me scire inter uos, nisi Christum Iesum, et hunc crucifixum , et quasi in serena luce uisus, ait: Sapientiam loquimur inter perfectos .


Duodecimus amethystus. Amethystus purpureus est, permixto uiolaceo colore, et quasi rose nitore, quasdam leniter flammulas fundens, sed et quiddam in purpura illius non ex toto igneo sed quasi uinum rubens apparens. Purpureus ergo decor celestis regni habitum, roseus uero atque uiolaceus humilem sanctorum, uere auidam pretiosamque mortem designat.

In iaspide ergo, fidei uiriditas; in saphyro, spei celestis altitudo; in calcedonio, flamma caritatis interne figuratur. In smaragdo autem, eiusdem fidei fortis inter aduersa confessio. In sardonice, sanctorum inter uirtutes humilitas. In sardio, reuerendus martyrum cruor exprimitur. In chrysolito, uox spiritalis inter miracula predicatio. In beryllo predicantium  perfecta operatio. In topazion, eorumdem ardens contemplatio monstratur. Porro in chrysoprasio, beatorum martyrum opus pariter et premium. In hyacintho, doctorum celestis ad alta subleuatio, et propter infirmos humilis ad humana descensio. In amethysto, celestis semper regni in humilium animo memoria designatur, singulique lapides pretiosi singulis sunt fundamentis deputati, qui licet omnes perfecti, quibus ciuitas Dei nostri in monte sancto eius ornatur atque fundatur, spiritalis gratie sint luce fulgentes, alii tamen per spiritum datur sermo sapientie, alii sermo scientie, alii gratia sanitatum, alii genera linguarum, alii fides in eodem spiritu, etc.

Et in circuitu sedis sedilia uiginti quatuor, et super  thronos uiginti quatuor seniores sedentes. Ecclesiam namque propter societatem fidei in una sede uiderat, eamdem per geminum testamentum de patriarchis et apostolis generatam, in uiginti et quatuor sedilibus cernit. Sedentem autem, propter iudiciariam eius in Christo dignitatem; sedebunt autem et iudicabunt uniuersa membra, sed in uno et per unum caput. Nam quomodo poterunt sancti in iudicio sedere, stantes ad dextram iudicis, possunt etiam uiginti quatuor seniores in illis intelligi, qui perfectionem operis, que senario numero commendatur, clara Euangelii predicatione consumant, nam quater seni, uiginti quatuor faciunt.

Circumamicti uestimentis albis, et in capitibus eorum corone auree. Hoc est, bonis operibus indutos, perenni  mentis memoria, gaudia superna querentes; sepe enim mens capitis nomine solet intelligi.

Et de throno procedunt fulgura et uoces et tonitrua. Hoc est, quod Marcus ait: Illi autem profecti predicauerunt ubique, Domino cooperante, et sermonem confirmante, sequentibus signis .

Et septem lampades ante thronum, qui sunt septem spiritus Dei. Unum spiritum dicit septiformem; unus est enim spiritus, septiformitas enim, perfectio est et plenitudo. Commemorato uero spiritu sancto, conuenienter unda baptismi sequitur, qua idem spiritus recipi creditur.

Et in conspectu sedis tanquam mare uitreum, simile crystallo. Propter fidem ueram baptisma refertur ad  intra, in quo non aliud uidetur exterius, quam quod gestat interius. Crystallo quoque quod de aqua in glaciem et lapidem pretiosum efficitur, baptismi gratia figuratur.

Et in medio sedis, et in circuitu sedis, quatuor animalia, plena oculis, ante et retro. Circuitus throni Dei, id est Ecclesie patres, lumen Euangelii, preteritorum futurorumque scientia replet.

Et animal primum simile leoni, etc. Hec animalia multifarie interpretantur. Beatus autem Augustinus, iuxta ordinem libri istius, Mattheum leonem dicit intelligi, qui regie dignitatis in Christo prosapiam narrat, qui et uicit leo de tribu Iuda. Catulus enim leonis Iuda, et in quo ut rex a rege timetur. A Magis adoratur, ubi etiam rex cum seruis rationem  ponit. Rex nuptias filio facit, et ad ultimum rex segregat oues ab hedis. Lucam in uitulo, qui hostia magna fuit, in lege enim eius non solum principia circa templum et sacrificia diuersantur, sed ita concluditur: Et erant semper in templo laudantes et benedicentes Deum. Facies uero hominis, Marcus significat, qui nichil de regali, uel sacerdotali Domini potentia locutus, tantum hominis Christi gesta simpliciter narrat. Aquila autem, Ioannes est, qui natiuitatem uerbi, uelut ortum solis perspicaciter aspectat. Animalia autem nunc euangelistas, nunc totam Ecclesiam significant, cuius fortitudo in leone, uictimatio in uitulo, humilitas in homine, sublimitas in aquila uolante monstratur.

Singula eorum habebant alas senas. Perfectione  sue doctrine, Ecclesiam ad alta subleuant. Senarius enim numerus ideo perfectus dicitur, quia primis suis partibus impletur, unum quippe, quod est sexta senarii pars, et duo, quod est tertia, et tria quod est dimidium, eumdem senarium faciunt. Aliter ale sene quatuor animalium que sunt uiginti et quatuor, totidem ueteris Testamenti libros insinuant, quibus euangelistarum et fulcitur auctoritas, et ueritas probatur.

Et in circuitu et intus plena sunt oculis. Sancta Ecclesia, et coram Deo, et coram hominibus se uigilanter attendit, cuius interiores oculos aspexerat Psalmista, cum diceret: Omnis gloria eius filii regis ab intus. Exteriores uero, cum continuo subdit: In fimbreis aureis, circumamicta uarietate. Aliter,  siue litteram attendas, siue allegoriam queras, lucem semper in Euangelio reperis. Alia translatio sic habet: Plena oculis ante se et retro, quia lux Euangelii, et enigmata legis irradiat, et noue gratie mundo fulgur infundit.

Et requiem non habebant die ac nocte dicentia: Sanctus, sanctus, sanctus Dominus Deus omnipotens, etc. Sancta animalia, cuncta tempora seculi unam. dominationem Deitatis, omnipotentiam et eternitatem sancte Trinitatis affirmant, manente intellectualis creature perpetua in celestibus laude.

Procidunt uiginti quatuor seniores ante sedentem in throno, et adorabunt uiuentem in secula seculorum. Animalibus personantibus laudem, id est,  Euangelistis predicantibus Christi dispensationem, omnis Ecclesia que in prepositis constat et populis; hoc enim geminato, duodenarius numerus significatur, statim cadens in faciem, adorat uiuentem in secula seculorum, et mittebant coronas suas ante thronum Dei, uidelicet, assignantes quidquid uirtutis, quidquid habebant dignitatis, quippe qui ex nichilo cuncta creauerat.



EuANGELIUM IOANNIS, CAP. III.

»Erat homo ex Phariseis Nicodemus nomine, princeps Iudeorum. Hic uenit ad Iesum nocte, et dixit ei: Rabbi, scimus quia a Deo uenisti magister; nemo enim potest hec signa facere que tu facis, nisi Deus fuerit cum eo. Respondit iehsu, et dixit ei: Amen amen dico tibi: Nisi quis renatus  fuerit denuo, non potest uidere regnum Dei. Dicit ad eum Nicodemus: Quomodo potest homo renasci cum sit senex? Nunquid potest in uentrem matris sue iterum introire et nasci? Respondit iehsu: Amen amen dico tibi: Nisi quis renatus fuerit ex aqua et spiritu sancto, non potest intrare in regnum Dei. Quod natum est ex carne, caro est, et quod natum est ex spiritu, spiritus est. Non mireris quia dixi tibi: Oportet uos renasci denuo. Spiritus ubi uult spirat, et uocem eius audis, sed nescis unde ueniat, aut quo uadat. Sic est omnis, qui natus est ex spiritu. Respondit Nicodemus, et dixit ei: Quomodo possunt hec fieri? Respondit iehsu et dixit ei: Tu es magister in Isrel, et hec ignoras? Amen amen dico tibi, quia quod scimus loquimur,  et quod uidimus testamur, et testimonium nostrum non accepistis. Si terrena dixi uobis, et non creditis, quomodo si dixero uobis celestia credetis? Et nemo ascendit in celum, nisi qui descendit de celo, filius hominis, qui est in celo. Et sicut Moses exaltauit serpentem in deserto, ita exaltari oportet filium hominis, ut omnis, qui credit in ipsum non pereat, sed habeat uitam eternam.«

Erat homo ex Phariseis Nicodemus nomine, princeps Iudeorum, hic uenit ad Iesum nocte. Princeps scilicet Iudeorum, uenit ad Iesum nocte, cupiens secreta eius allocutione, plenius discere mysteria fidei, cuius aperta ostensione signorum, aliquatenus iam rudimenta perceperat, qui quoniam prudenter ea que ab illo querebat, inuestigare promeruit.


Rabbi, scimus, quia a Deo uenisti magister, nemo enim potest hec signa facere que tu facis, nisi fuerit Deus cum eo. A Deo enim Iesum ad magisterium celeste, mundo adhibendo, uenisse confessus est, Deum cum eo fuisse miraculis prudentius intellexit, necdum tamen ipsum Deum cognouit esse; sed quia quem magistrum nouerat ueritatis, studiose docendus, adiit merito, et agnitionem diuinitatis eius perfecte doctus subiit, merito utriusque natiuitatis eius, diuine scilicet et humane, sed et passionis atque ascensionis ipsius areana percepit. Nec non etiam modum secunde generationis, ingressum regni celestis, aliqua perplura doctrine euangelice sacramenta, Domino reuelante didicit.


Respondit iehsu et dixit: Amen amen dico tibi, nisi quis renatus fuerit denuo, non potest uidere regnum Dei. Que sententia tanto apertius cunctis fidelibus lucet, quanto constat, quia sine huius luce fideles esse nequeunt. Quis enim sine lauacro regenerationis remissionem peccatorum consequi, et regnum ualet intrare celorum? Sed Nicodemus qui nocte uenit ad Iesum, necdum lucis mysteria capere nouerat, nam et nox in qua uenit, ipsa eius qua premebatur ignorantiam designat, necdum enim eorum numero sociatus erat, quibus ait Apostolus: Fuistis aliquando tenebre, nunc autem lux in Domino . Sed inter eos potius remanebat. Quibus dicit Isaias: Surge, illuminare, Ierusalem, quia uenit lumen tuum, et gloria Domini super te orta est .


Dicit ad eum Nicodemus: Quomodo potest homo nasci cum sit senex, etc. Quia enim secunde natiuitatis adhuc nescius perseuerabat, de salute autem sua iam sollicitus exstiterat, necessario de una, quam nouerat natiuitate an posset iterari, uel quo ordine regeneratio possit impleri, querebat, ne huius exspers remanendo, uite celestis particeps esse nequiret. Notandum autem, quia de carnali quod dixit, hoc etiam de spiritali est regeneratione sciendum. Nequaquam uidelicet eam, postquam semel expleta fuerit, posse repeti. Siue enim hereticus, siue schismaticus, siue facinorosus quisque in confessione sancte trinitatis baptizaret, non ualet ille, qui ita baptizatus est, a bonis catholicis rebaptizari, ne confessio uel inuocatio tanti nominis uideatur annullari.  Et quia Nicodemus ad primam Domini responsionem sollicitus, quomodo sit intelligenda diligenter inquirit, meretur iam planius instrui, et quia secunda natiuitas, non carnalis est, sed spiritualis audire.

Respondit iehsu: Amen amen dico tibi, nisi quis renatus fuerit ex aqua et spiritu non potest introire in regnum Dei. Cuius natiuitatis modum subsequenter exponens prorsusque a carnali distinguens, ait:

Quod natum est de carne, caro est, quod natum est de spiritu, spiritus est. Natura spiritus inuisibilis, carnis est uisibilis, atque ideo carnalis generatio uisibiliter administratur. uisibilibus incrementis qui in carne nascitur per etatum momenta proficit: spiritualis autem generatio tota inuisibiliter agitur.  Nam uidetur quidem qui baptizatur in fontem descendere, uidetur aquis immergi, uidetur de aquis ascendere. Quid autem in illo lauacro regenerationis egerit, minime potest uideri, sola autem fidelium pietas nouit, quia peccator in fontem descendit, sed purificatus ascendit. Filius mortis descendit, sed filius resurrectionis ascendit; filius preuaricationis descendit, sed filius reconciliationis ascendit; filius ire descendit, sed filius misericordie ascendit; filius diaboli descendit, sed filius Dei ascendit. Sola hec Ecclesia mater, que generat nouit, ceterum oculis insipientium uidetur talis exire de fonte, qualis intrauit. Totumque ludus esse quod agitur, unde in fine uidentes gloriam sanctorum, dicent gementes  in tormentis. Hi sunt quos aliquando habuimus in derisum, et in similitudinem improperii , quomodo ergo computati sunt inter filios Dei? Ait Ioannes Apostolus: Charissimi, inquit, nunc filii Dei sumus, et nondam apparuit, quid erimus; quod ergo natum est ex spiritu, spiritus est. Quia qui ex aqua et spiritu regeneratur inuisibiliter in nouum mutatur hominem et de carnali efficitur spiritualis, qui ideo recte non solum spiritualis, sed etiam spiritus uocatur, quia sicut substantia spiritus inuisibilis est nostris aspectibus, ita is qui per gratiam Dei renouatur inuisibiliter fit spiritualis, et Dei filius, cum uisibiliter omnibus caro et filius hominis appareat.

Non mireris, quia dixi tibi oportet uos nasci denuo,  etc. Spiritus ubi uult spirat, quia ipse habet in potestate, cuius cor gratie sue uisitatione illustret. Et uocem eius audis, cum te presente loquitur, is qui spiritu sancto repletur, sed non scis unde ueniat, et quo uadat, quia etiam te presente, si quempiam spiritus ad horam impleuerit, non potest uidere quomodo intrauerit, uel quomodo redierit, quia natura est inuisibilis; sic est omnis qui natus est ex spiritu, et ipse enim inuisibiliter agente spiritu, incipit esse quod non erat. Ita ut infidelis nesciat unde ueniat, et quod uadat, id est, quia a gratia regenerationis uenit in adoptionem filiorum Dei, et uadit in perceptionem regni celestis. Querente adhuc Nicodemo quomodo possent hec fieri,

Respondit iehsu et dixit ei: Tu es magister in Isrel,  etc. Non quasi illustrare uolens eum qui magister uocetur, cum sit ignarus sacramentorum celestium, sed ad humilitatis illum uiam prouocans, sine qua ianua celestis non potest inueniri.

Amen amen dico tibi, quia quod scimus loquimur, et quod uidimus, etc. Terrena illis dixit, ut in superiore lectione inuenimus, cum de passione ac de resurrectione sui corporis, quod de terra assumpserat loqueretur: Soluite templum hoc et in tribus diebus excitabo illud. Non tamen credebant uerbo quod dixit, sed ne hoc quidem intelligere ualebant, quia non de alio, quam de templo corporis sui diceret. Qui ergo terrena audientes non capiebant, quanto minus celestia, id est, diuine generationis, capienda mysteria sufficiunt? addit autem adhuc Dominus celestibus  sacramentis, et de terrenis instruere eum, quem uidet sapienter ac diligenter his que audit intendere, celestis namque est ascensio eius ad uitam sempiternam. Terrena uero exaltatio eius ad mortem temporalem. Dicit ergo de celestibus:

Et nemo ascendit in celum, nisi qui de celo descendit, etc. Merito autem queritur, quomodo dicatur filius hominis, uel descendisse de celo, uel eo tempore, quo hec in terra loquebatur, iam fuisse in celo. Non ergo caro Christi descendit de celo, neque ante tempus ascensionis erat in celo, sed quia una Christi persona est in duabus existens naturis, atque ideo filius hominis recte dicitur, et descendisse de celo, et ante passionem fuisse in celo, quia quod in  sua natura habere non potuit, hoc in filio Dei a quo assumptus est habuit. Sed et hoc querendum, quomodo dictum sit, et nemo ascendit in celum, nisi qui descendit de celo, cum omnes electi se ueraciter confidunt ascensuros in celum promittente sibi Domino, quia ubi ego sum, illic et minister mens erit. Cuius tamen nodum questionis apertissima ratio soluit, quia uidelicet mediator Dei et hominum homo Christus iehsu electorum omnium caput est, idemque omnes electi eiusdem capitis membra sunt, dicente Apostolo: Et ipsum dedit caput super omnem Ecclesiam , et rursum: uos enim estis corpus Christi et membra de membro. Nemo ascendit in celum, nisi Christus in corpore suo, quod est Ecclesia, qui in se ipso quidem primum cernentibus apostolis,  eminentioribus nimirum membris suis, ascendit, et exinde in membris suis quotidie ascendens, se colligit in celum; quisquis in celum ascendere desiderat, ei qui de celo descendit, et est in celo, se uera fidei et dilectionis unitate coniungat, aperte intelligens, quia nullo alio ordine, nisi per eum, qui descendit de celo, potest ascendere in celum. Unde alias ipse dicit: Nemo uenit ad patrem, nisi per me,

Et sicut Moses exaltauit serpentem in deserto, ita exaltari oportet filium hominis. Mira magisterii celestis arte Dominus magister legis Mosaice ad spiritualem legis eiusdem sensum inducit, recordans historie ueteris, et hanc in figuram sue passionis atque humane saluationis factam edisserens. Narrat quippe liber Numerorum, quia pertesus in eremo populus  lsrel molestia itineris longi ac laboris, murmurauit contra Dominum et Mosen. Ideoque Dominus miserit in illum ignitos serpentes, ad quorum plagas et mortes plurimorum, cum clamarent ad Mosen, et ille oraret, iussit eum Dominus facere serpentem eneum et ponere pro signo. Qui percussus, inquit, aspexerit eum, uiuet, et ita factum est . Plage igitur serpentium ignitorum, uenena sunt et incentiua uitiorum, que animam quam tangunt, spirituali morte perimunt; et bene murmurans contra Dominum populus, serpentium morsibus sternebatur, ut ex ordine flagelli exterioris agnosceret quantum intus perniciem murmurando pateretur. Exaltatio autem serpentis enei quam dum percussi aspicerent sanabantur, passio est nostri redemptoris  in cruce, in cuius solum fide regnum mortis et peccati superatur. Recte etenim per serpentes peccata, que animam simul et corpus ad interitum trahunt exprimuntur. Non solum quia igniti, quia uirulenti, quia ad perimendum sunt, uerum etiam quia per serpentem primi parentes nostri ad peccandum persuasi ac de immortalibus sunt peccando mortales effecti. Recte per serpentem eneum Dominus ostenditur, qui uenit in similitudinem carnis peccati, quia sicut eneus serpens effigiem quidem ignitis serpentibus similem, sed nullum prorsus in suis membris habuit odorem ueneni, percussos a serpentibus suis exaltatione sanabat, sic nimirum redemptor humani generis, non carnem peccati, sed similitudinem  induit carnis peccati, in qua mortem crucis patiendo, credentes in se ab omni peccato, et ab ipsa etiam morte liberaret.

Ut omnis qui credit in ipso non pereat, sed habeat uitam eternam. Cuius quidem uerbi patet sensus, quia qui credit in Iesum, non solum perditionem euadit penarum, sed et uitam percipit eternam, et in hoc inter figuram distat, et ueritatem, quia per illam uita protelabatur temporis, per hanc uita donatur sine fine mansura. Sed curandum solerter est ut quod intellectus bene sentit, operatio condigna proficiat, quatenus confessio recte nostre fidei, pie et sobrie conuersando ad perfectionem promisse nobis uite mereatur attingere. uerum quia hec de filio hominis dicuntur, qui exaltari in cruce et morte potuit  pati, ne putaret Nicodemus filium tantum eum hominis esse, a quo uita esse exspectanda perpetua, curauit ei etiam Dominus diuinitatis sue patefacere sacramentum, unumque et eumdem filium Dei, et hominis mundi ostendere saluatorem.



HEBDOMADA II POST PENTECOSTES.



LECTIO EPISTOLAE BEATI IOANNIS APOSTOLI, CAP. Iu.

»Deus caritas est: in hoc apparuit caritas Dei in nobis, quoniam filium suum unigenitum misit Deus in mundum, ut uiuamus per eum. In hoc est caritas, non quasi nos dilexerimus Deum, sed quoniam ipse prior dilexit nos, et misit filium suum propitiationem pro peccatis nostris. Charissimi, sic Deus dilexit nos, et nos debemus inuicem diligere.  Deum nemo uidit unquam. Si diligamus inuicem, Deus in nobis manet, et caritas eius in nobis perfecta est. In hoc intelligimus quoniam in eo manemus, et ipse in nobis: quoniam de spiritu suo dedit nobis. Et nos uidimus, et testificamur, quoniam pater misit filium suum saluatorem mundi. Quisquis confessus fuerit quoniam iehsu est filius Dei, Deus in eo manet, et ipse in Deo. Et nos cognouimus et credidimus caritati quam habet Deus in nobis. Deus caritas est, et qui manet in caritate in Deo manet et Deus in eo. In hoc perfecta est caritas nobiscum, ut fiduciam habeamus in die iudicii, quia sicut ille est, et nos sumus in hoc mundo. Timor non est in caritate, sed perfecta caritas foras mittit timorem, quoniam timor penam  habet. Qui autem timet non est perfectus in caritate. Nos ergo diligamus Deum, quoniam ipse prior dilexit nos. Si quis dixerit quoniam diligo Deum et fratrem suum oderit, mendax est. Qui enim non diligit fratrem suum quem uidet, Deum quem non uidet quomodo potest diligere? Et hoc mandatum habemus a Deo, ut qui diligit Deum, diligat et fratrem suum.«

Deus caritas est: in hoc apparuit caritas Dei in nobis, quoniam filium suum unigenitum misit Deus in mundum, ut uiuamus per eum. Quomodo ipse Dominus ait: Maiorem hanc dilectionem nemo habet, ut animam suam ponat quis pro amicis suis, et ibi probata est dilectio Christi in nos, quia moritur pro nobis.  Dilectio patris unde probata est in nobis? quia filium suum unicum misit mori pro nobis, sicut et Paulus apostolus dicit, qui proprio filio suo non pepercit, sed pro nobis omnibus tradidit eum, quomodo non etiam cum illo omnia nobis donauit? 

Et in hoc est caritas, non quasi nos dilexerimus Deum, sed quoniam, etc. Non illum dileximus prius, nam ad hoc nos dilexit, ut diligamus eum. Gratia quippe hominem preuenit ut diligat Deum, qui dilectione operetur bona, unde Psalmista: Deus meus, inquit, misericordia eius preueniet me .

Et misit filium suum propitiationem pro peccatis nostris. Hoc est maximum in nos diuine caritatis indicium, quia necdum ipsi pro peccatis nostris eum petere noscemus, misit ille filium suum ad nos, qui  nobis in se credentibus ultro ueniam daret, nosque ad paterne glorie societatem uocaret. In quibusdam codicibus hic uersiculus ita legitur: Et misit filium suum litatorem pro peccatis nostris. Litator autem, sacrificator est. Sacrificauit enim filius Dei pro peccatis nostris, non hostias pecudum, sed se ipsum offerendo. Unde bene Paulus admonens ait: Estote ergo imitatores Dei, sicut filii karissimi, et ambulate in dilectione, sicut Christus dilexit nos, et tradidit semetipsum pro nobis oblationem et hostiam Deo in odorem suauitatis , cui sententie concinit hoc quod hic quoque Ioannes exhortando subiungit, dicens:

Charissimi, sic Deus dilexit nos, et nos debemus inuicem diligere. Quod autem sequitur: Deum nemo  uidit unquam, maiore disputatione indiget, cum Dominus et hominibus mundo corde Deum uidendum promittat, et de sanctis dicat, quod angeli eorum in celis semper uident faciem patris. Hanc autem sententiam, et in Euangelio suo ponit idem Ioannes, ubi etiam quomodo Deus uideri possit consequenter adiungit, dicens: Unigenitus filius qui est in sinu patris ipse narrabit. Quod beatus pater Ambrosius, ita ex posuit. Et ideo Deum nemo uidit unquam, quia eam que in Deo habitat plenitudinem diuinitatis, nemo conspexit, nemo mente aut oculis comprehendit. uidit enim, ad utrumque referendum est. Denique cum additur, Unigenitus filius qui est in sinu patris, ipse enarrabit, mentium magis quam oculorum uisio declaratur. Species enim uidetur, uirtus uero narratur:  illa oculis, hec mente comprehenditur. Item beatus Augustinus in libro de uidendo Deum, de eadem disputans questione: Proinde, inquit, narrante unigenito qui est in sinu patris, narratione ineffabili, creatura rationabilis munda et sancta impleta Dei uisione ineffabili, quam tunc consequemur, cum equales facti fuerimus, quia sicut uidentur ista uisibilia corporis sensibus nota, Deum nemo uidit unquam, quoniam si aliquando eo modo uisus est, non sicut ista natura uidetur, sed uoluntate uisus est, specie qua uoluit apparens, latente natura atque in se incommutabiliter permanente. Eo autem modo quo uidetur sicuti est, nunc fortasse uidetur a quibusdam angelis suis sanctis. A nobis autem, tunc ita uidebitur,  cum ei facti fuerimus equales. Et post aliquanta exponens sententiam sancti Ambrosii: Deum enim, inquit, nemo uidit unquam, uel in hac uita, sicuti ipse est, uel etiam in angelorum uita, sicut uisibilia ista que corporali uisione cernuntur, quia unigenitus filius, qui est in sinu patris ipse narrabit, quia non ad oculorum corporalium, sed ad mentium uisionem dictum est pertinere quod narrabit. Item post multa: Ad eam uero uisionem, inquit, quia uidebimus Deum sicuti est, mundanda corda commonuit, quia enim corporali consuetudine loquendi uisibilia nominantur, propter ea Deus inuisibilis dicitur, ne corpus esse credatur. Nunquid corda munda sue substantie contemplatione fraudabit, cum hec magna et summa merces Deum colentibus, et diligentibus  promittatur, dicente ipso Domino, quando corporalibus oculis uisibiliter apparebat, et inuisibilem se contuendum mundis cordibus promittebat: Qui diligit me, diligetur a patre meo, et diligam eum, et ostendam me ipsum illi; hec quippe natura eius equaliter cum patre inuisibilis sicut equaliter incorruptibilis est, quia continuatim Apostolus posuit dicens: Regi autem seculorum inuisibili, incorruptibili, diuinam substantiam, qua potuit hominibus predicatione commendans. Deus ergo rex inuisibilis, neque oculis, sed mente querendus est, sed quemadmodum si solem istum uidere uellemus oculum corporis purgaremus, unde uideri lux potest, uolentes uidere Deum, oculum cordis quo Deus uideri potest, purgemus: Beati enim mundi corde, quoniam ipsi Deum uidebunt .  uerum quia hec uisio in futuro speratur, quid agendum est nobis, dum adhuc constituti in corpore peregrinamur a Domino, quo solatio utendum, ubi diuina uisione, necdum licet perfrui?

Si diligamus inuicem, Deus in nobis manet. Sed nemo putet hanc dilectionem in qua Deus manet, abiecta et desidiosa quadam mansuetudine, imo non mansuetudine, sed remissione et negligentia reseruari, non est ista caritas, sed languor, ferueat caritas ad corrigendum, ad emendandum se, si boni mores delectant, si mali emendentur, corrigantur. Si ergo diligamus inuicem sincera et disciplinabili caritate, Deus in nobis manet, operibus quidem ipsius caritatis manifestatus, quamuis nondum uisibiliter apparens.


Et caritas eius in nobis perfecta est. Querendum autem, quomodo dicat perfectionem diuine caritatis in mutua dilectione consistere, cum Dominus in Euangelio pronuntiet, non esse magnum, si diligamus eos, qui nos diligunt, nisi ad inimicos etiam de quibus hic penitus tacere uidetur, eadem dilectio pertingat, nisi forte ipsos inimicos fraterni amoris intuitu diligere debemus, uidelicet ut non semper inimici remaneant, sed resipiscant a diaboli laqueis nobisque germano federe socientur: Si diligamus, inquit, inuicem, Deus in nobis manet, et caritas eius in nobis perfecta est. Incipe diligere, perficeris, cepisti diligere, cepit in te Deus habitare, ut perfectius habitando faciat te perfectum.


In hoc intelligimus, quoniam in eo manemus, et ipse in nobis, etc. Hoc ipsum, quod de spiritu suo dedit tibi unde cognoscis, interroga uiscera tua, si plena sunt caritate, habes spiritum Dei. Paulo teste qui ait: Quia caritas Dei diffusa est in cordibus nostris per spiritum sanctum, qui datus est nobis, et nos uidimus, et testificamur, quoniam pater misit filium suum saluatorem mundi . Nemo de salute desperet, quia et si magni sunt morbi scelerum, qui deprimunt, omnipotens est medicus qui saluet, tantum meminerit quisque, quod idem filius Dei, qui uenit mitis ut saluaret, uenturus est districtus, ut iudicet.

Quicunque confessus fuerit, quoniam iehsu est filius Dei, Deus in eo manet et ipse in Deo. Perfectam cordis confessionem dicit, quod nec male suadentium  hereticorum possit fraude corrumpi nec persequentium paganorum tormentis conquassari, nec carnalium fratrum exemplis, nec proprie fragilitatis segnitia titubare. Sunt etenim, qui etiam uerbis negant esse Iesum filium Dei, quales multi fuisse produntur eo ipso tempore, quo hec scribebat Ioannes; sunt item qui confitentur uerbis et factis negant, unde bene, qui nunc ait: Quicunque confessus fuerit, quoniam iehsu est filius Dei, Deus in eo manet, et ipse in Deo , ipse paulo superius dicit: Si diligamus inuicem, Deus in nobis manet, insinuans profecto quia quisque dilectionem in fratres habet, ille Iesum Dei esse filium testatur.

Et cognouimus et credimus ueritati, quam habet Deus in nobis. Cognouimus quia iehsu est filius Dei,  et quia pater misit eum saluatorem mundi, et credimus caritati, quam habet Deus in nobis, quia uidelicet cum haberet unicum, noluit illum esse unum, sed ut fratres haberet adoptauit illi, qui cum illo possiderent uitam eternam.

Deus caritas est. Iam superius dixit illud, ecce iterum dicit, amplius tibi non potuit commendari caritas, quam ut diceretur Deus, forte munus Dei contempturus eras, nunquid et Deum contemnis?

Et qui manet in caritate in Deo manet, et Deus in eo. uicissim in se habitant qui continet et qui continetur, habitas in Deo, sed ut continearis, habitat in te Deus, sed ut contineat, ne cadas, quia sic Apostolus de ipsa caritate dicit: Charitas nunquam cadit , quomodo cadit quem continet Deus?


Et in hoc perfecta est caritas nobiscum, ut fiduciam habeamus, etc. Quisquis fiduciam habet in die iudicii, perfecta est in illo caritas. Quid est habere fiduciam in die iudicii? non timere, ne ueniat dies iudicii; cum enim primo quis ad penitendum se, de malis actibus conuerterit, incipit timere diem iudicii, ne uidelicet apparente iusto iudice, ipse damnetur: processu uero bone conuersationis animatus discet non timere quod timebat, sed potius optare, ut ueniat ille desideratus cunctis gentibus, sperans se cum sanctis merito bone actionis esse coronandum. Unde autem fiduciam in die iudicii habere possumus, plenius subdendo manifestat.

Quia sicut ille est, et nos sumus in hoc mundo.  Nunquid uero potest homo esse sicut Deus? sed et meminisse oportet, quod et supra dictum est, quia non semper ad equalitatem dicitur, sed sicut dicitur, ad quamdam similitudinem, quomodo enim dicis: Sicut aures habeo ita habet et imago, nunquid omnino sic? sed tamen dicis sicut. Sicut ergo facti sumus ad imaginem Dei, quare non sicut Deus sumus, non ad equalitatem, sed pro modo nostro. Inde ergo nobis datur fiducia in die iudicii, quia sicut ille est, et nos sumus in hoc mundo, imitando uidelicet perfectionem dilectionis in mundo, cuius ille exemplum nobis quotidie prebet de celo. De qua saluator in Euangelio: Diligite, inquit, inimicos uestros, et orate pro persequentibus uos, ut sitis filii patris uestri qui in celis est, qui solem suum oriri facit, super bonos  et malos, et pluit super iustos et iniustos .

Timor non est in caritate. In tali uidelicet caritate, que ad imitationem diuine bonitatis, etiam inimicis benefacere, et hos diligere nouit.

Sed perfecta caritas foras mittit timorem. Illum scilicet timorem, de quo dicitur: Initium sapientie timor Domini. Quo timet quisque, incipiens opera iustitie, ne ueniat iustitie districtus iudex, et si minus castigatum inueniens, damnat. Illa caritas pellit foras, que pro merito iustitie, fiduciam habet in die iudicii, sed et presentium aduersitatum timorem perfecta caritas eiicit ex animo, quam habere querebat, qui Deum supplicans, ait: A timore inimici eripe animam meam; quam habebat qui dixit: Quis nos separabit a caritate Christi? tribulatio, angustia,  fames, an persecutio, an nuditas, an periculum, an gladius ?

Quoniam timor penam habet. Torquet cor conscientia peccatorum, nondum facta est iustificatio, ideo in psalmo de ipsa perfectionis iustitia: Conuertisti, inquit, planctum meum in gaudium mihi, concidisti saccum meum, et precinxisti me letitia, ut cantem tibi gloriam meam ut non compungar , id est, non sit, quod stimulet conscientiam meam. Stimulat timor, sed noli timere, intrat caritas que sanat quod uulnerat timor.

Qui autem timet non est perfectus in caritate. Quia nimirum timor penam habet, quamuis sicut sectionem medici salus optata, ita timorem, caritas desiderata subsequatur. Nec putari debet, his  beati Ioannis sermonibus esse contrarium, quod Psalmista dicit: Timor Domini sanctus permanet in seculum seculi . Duo namque sunt timores, unus quo timent homines Deum, ne mittantur in gehennam: ipse est timor ille, qui introducit caritatem. Sed sic uenit, ut exeat; si enim adhuc propter penas times Deum, nondum amas, quem sic times. Non bona desideras, sed mala caues, sed ex eo quod mala caues, corrigis te, et incipis bona desiderare. Cum bona desiderare ceperis, erit in te timor sanctus, ille scilicet, ne ipsa bona amittas; non ut mittaris in gehennam, sed ne te deserat presentia Domini, quem amplecteris, et eternum frui desideras.


Nos ergo diligamus Deum, quoniam ipse prior dilexit nos. Diligamus, quoniam ipse prior dilexit nos, nam unde diligeremus, nisi ille prior dilexisset nos. Hinc enim ipse in Euangelio dicit: Non uos me elegistis, sed ego elegi uos . Ita autem perfecti erimus in caritate, si quemadmodum nulli alterius, nisi salutis nostre gratia, prior ille nos dilexit, nos quoque ita eum nullius rei, nisi sui tantum amoris dilexerimus obtentu. uerum quia sunt, qui uerbo tenus Deum diligunt, consulte subiungitur:

Si quis dixerit, quoniam diligo Deum, etc. Unde probamus quod mendax est. Audi: Qui enim non diligit fratrem suum quem uidet, Deum quem non uidet quomodo potest diligere? Quid ergo? Qui diligit fratrem suum, diligit Deum, necesse est, ut qui diligat  Deum, diligat ipsam dilectionem, Deus enim dilectio est, et ne quis dicere auderet: Et quid obstat diligere Deum, etiam si non diligo fratrem? recte subdidit:

Et hoc mandatum habemus a Deo, ut qui diligit Deum, diligat et fratrem suum. Quomodo enim diligis eum, cuius odisti mandatum? Quis est qui dicat: Diligo imperatorem, sed odi leges eius, non ita est uerus Dei amator, sed uide, inquit, quia mandata tua dilexi, Domine, et ideo confidenter adiungit, in tua misericordia uiuifica me .



EuANGELIUM LUCAE, CAP. XuI.

»Homo quidam erat diues, qui induebatur purpura et bysso. Et epulabatur quotidie splendide. Et erat quidam mendicus nomine Lazarus, qui  iacebat ad ianuam eius ulceribus plenus, cupiens saturari de micis, que cadebant de mensis diuitis, et nemo illi dabat. Sed et canes ueniebant et lingebant ulcera eius. Factum est autem, ut moreretur mendicus, et portaretur ab angelis in sinum Abrahe. Mortuus est autem et diues, et sepultus est in inferno. Eleuans autem oculos suos cum esset in tormentis, uidit Abraham a longe et Lazarum in sinu eius. Et ipse clamans dixit: Pater Abraham, miserere mei, et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma. Et dixit illi Abraham: Fili recordare, quia recepisti bona in uita tua, et Lazarus similiter mala.  Nunc autem hic consolatur, tu uero cruciaris. Et in his omnibus inter nos et uos chaos magnum firmatum est, ita ut hi qui uolunt hinc transire ad uos non possint, neque inde huc transmeare. Et ait: Rogo ergo te, pater, ut mittas eum in domum patris mei. Habeo enim quinque fratres, ut testetur illis, ne et ipsi ueniant in locum hunc tormentorum. Et ait illi Abraham: Habent Mosen et prophetas: audiant illos. At ille dixit: Non pater Abraham, sed si quis ex mortuis ierit ad eos, penitentiam agent. Ait autem illi: Si Mosen et prophetas non audiunt, neque si quis ex mortuis resurrexerit, credent.«

Homo quidam erat diues, etc.  Purpuram regii habitus esse colorem marinis e conchyliis  tinctam, nemo fere est qui dubitet. Nam conchylia ferro circumcisa lacrymas purpurei coloris quibus lana tingatur emittunt. Byssum uero genus est quoddam lini, nimium candidi et mollissimi, quod Greci uocant. Admonuerat ergo Dominus supra facere amicos de mammona iniquitatis, qui cum ab hac uita defecerimus, recipiant nos in eterna tabernacula: quod audientes Pharisei deridebant. uerum ille que proposuerat, exemplis astruens ostendit, ideo diuitem purpuratum irremediabiliter apud inferos tortum, quia pauperem Lazarum a quo in uite tabernacula recipi posset, amicum sibi facere neglexerat. Nonnulli autem putant precepta ueteris Testamenti districtiora esse quam Noui. Sed hi nimirum improuida consideratione falluntur. In illo  enim non tenacia, sed rapina multatur, ibi res iniuste sublata restitutione quadrupli punitur. Hic autem diues iste, non abstulisse aliena reprehenditur, sed propria non dedisse; nec dicitur quia ui quempiam oppressit, sed quia in acceptis rebus se extulit. Hinc ergo, hinc summopere colligendum est, qua pena multandus sit, qui aliena diripit, si inferni damnatione percutitur, qui propria non largitur. Et sunt nonnulli qui cultum subtilium pretiosarumque uestium non putant esse peccatum. Quod si uidelicet culpa non esset, nequaquam sermo Dei tam uigilanter exprimeret, quod diues qui torquetur apud inferos, bysso et purpura indutus fuisset, nemo quippe uestimenta precipua, nisi ad inanem gloriam querit. uidelicet ut honorabilior ceteris esse uideatur, quam  culpam possumus melius etiam ex diuerso colligere, quia si abiectio uilis indumenti uirtus non esset, Euangelista de Ioanne non diceret: Erat indutus pilis camelorum. Sed notandum nobis magnopere est, in ore ueritatis de superbo diuite, et de humili paupere, quantus sit ordo narrationis. Ecce enim dicitur: Homo quidam erat diues. Et protinus subditur:

Et erat quidam mendicus, nomine Lazarus. Certe in populo solent nomina diuitum plus quam pauperum sciri. Quid est ergo, quod Dominus de paupere et diuite uerbum faciens, nomen pauperis dicit, et nomen diuitis non dicit, nisi quod Deus humiles nouit, atque approbat, et superbos ignorat. Unde et quibusdam de miraculorum uirtute superbientibus, in fine dicturus est: Nescio uos unde sitis . Discedite a me, omnes operarii iniquitatis. At contra Mosi dicitur: Noui te ex nomine . Ait ergo de diuite: Homo quidam; de paupere: Egenus nomine Lazarus; ac si aperte dicat, pauperem humilem scio, superbum diuitem nescio. Illum cognitum per approbationem habeo, hunc per iudicium reprobationis ignoro.

Qui iacebat ad ianuam eius, ulceribus plenus, cupiens saturari de micis, que cadebant de mensa diuitis, sed et canes ueniebant et lingebant uulnera eius. Plenus ulceribus mendicus Lazarus, ante Ianuam diuitis iacet, qua de re una, Dominus duo iudicia expleuit. Habuisset enim fortasse aliquam excusationem diues, si Lazarus pauper et ulcerosus,  ante eius ianuam non iacuisset, si remotus fuisset, si eius inopia non esset eius oculis importuna. Rursus si longe esset diues ab oculis ulcerosi pauperis, minorem tollerasset tentationem pauper in animo, sed dum egenum et ulceratum ante ianuam diuitis et deliciis affluentem posuit, in una eademque re, et ex uisione pauperis non miserentis, diuiti cumulum damnationis intulit, et rursum ex uisione diuitis tentatum quotidie pauperem probauit, cui certe poterat ad penam sufficere paupertas, etiam si sanus fuisset. Rursum suffecisset egritudo, etiam si subsidium adesset. Sed ut probaretur amplius pauper, simul hunc et paupertas et egritudo tabefecit, atque insuper uidebat procedentem diuitem cuneis fulciri obsequentibus, et se in infirmitate et inopia a nullo  uisitari. Nam quia nemo ei ad uisitandum aderat, testantur canes, qui licenter uulnera lingebant. Ex una ergo re, omnipotens Deus, duo iudicia exhibuit, dum Lazarum pauperem ante ianuam diuitis iacere permisit, ut et diues impius, damnationis sibi augeret ultionem.

Factum est autem ut moreretur mendicus, et portaretur ab angelis in sinum Abrahe. Mortuus est autem et diues, et sepultus est in inferno.  Sinus Abrahe requies est beatorum pauperum, quorum est regnum celorum, quo post hanc uitam recipiuntur. Sepultura inferni penarum profunditas, que superbos et immisericordes post hanc uitam deuorat.

Eleuans autem oculos suos cum esset in tormentis,  uidit Abraham a longe, et Lazarum in sinu eius, et ipse clamans dixit: Pater Abraham, miserere mei et mitte Lazarum, ut intingat extremum digiti sui in aquam et refrigeret linguam meam, quia crucior in hac flamma. O quanta est sublimitas iudiciorum Dei! o quam districte agitur bonorum actuum malorumque retributio! Certe superius dictum est, quia in hac uita Lazarus cadentes micas de mensa diuitis querebat, et nemo illi dabat. Nunc de supplicio diuitis dicitur, quia de extremo digito Lazari distillari aquam in ore suo concupiscit. Qui ergo mense sue uel minima dare noluit, in inferno positus, usque ad minima querenda peruenit. Sed notandum ualde est, quid sit quod diues in igne positus, linguam suam refrigerari petit. Mos quippe est sacri eloquii,  ut aliquando aliud dicat, sed ex eodem dicto aliud innuat. Superius autem hunc superbum diuitem Dominus non loquacitate uacantem, dixerat, sed superflue conuiuantem. Neque hunc de loquacitate narrauit, sed cum elatione et tenacia de edacitate peccasse. Sed quia abundare in conuiuiis loquacitas solet, is qui hic male conuiuatus dicitur, apud inferos grauius in lingua ardere perhibetur. Sed cum graui ualde pauore pensandum est, quod sequitur.

Et dixit illi Abraham: Fili, recordare, quia recepisti bona in uita tua, et Lazarus similiter mala, nunc autem hic consolatur, tu uero cruciaris. Ecce enim cum dicitur: Recepisti bona in uita tua, indicatur et diues iste, et boni aliquid habuisse, ex quo in hac  uita bona reciperet. Rursumque dum de Lazaro dicitur, quia recepit mala, profecto monstratur et Lazarum habuisse malum aliquod quod purgaretur, sed mala Lazari purgauit ignis inopie, et bona diuitis remunerauit felicitas transeuntis uite.

Et in his omnibus inter uos et nos chaos magnum firmatum est, ut hi qui uolunt hinc transire ad uos, non possint, neque inde huc transmeare. Qua in re ualde querendum est, quomodo dicatur, hi qui uolunt ad uos transire non possunt, quia enim hi qui in inferno sunt, ad beatorum sortem transire cupiunt, dubium non est: qui uero iam in beatitudinis sorte suscepti sunt, quo pacto dicitur, quia transire ad eos qui in inferno cruciantur, uolunt. Sed sicut transire reprobi ad electos cupiunt, id est a suppliciorum  suorum afflictione migrare, ita ad afflictos atque in tormentis positos transire iustorum est, mente ire per misericordiam, eosque uelle liberare. Sed qui uolunt de beatorum sede ad afflictos atque in tormentis positos transire, non possunt, quia iustorum anime quamuis in sue nature bonitate misericordiam habeant, iam tunc auctoris sui iustitie coniuncte, tanta rectitudine constringuntur, ut nulla ad reprobos compassione moueantur, sed postquam ardenti diuiti de se spes tollitur, eius animus ad propinquos quos reliquerat precurrit, quia reproborum mentem pena sua, quandoque inutiliter erudit ad caritatem, ut iam tunc etiam suos spiritaliter diligant, qui hic dum peccata diligerent nec se amabant, unde nunc sequitur, et ait:


Rogo ergo te pater, ut mittas eum in domum patris mei, habeo enim quinque fratres, etc. Qua in re notandum est, ardenti diuiti quanta ad supplicium cumulantur. Ad penam namque suam ei et cognitio seruatur et memoria. Cognoscit enim Lazarum quem despexit, fratrum quoque suorum meminit, quos reliquit; perfecta quippe ei ultio de paupere non esset, si hunc in retributione non cognosceret, et perfecta pena in igne non esset, si non hoc quod ipse patitur, etiam suis timeret. Ut ergo peccatores in supplicio amplius puniantur, et eorum uident gloriam quos contempserunt, et de illorum etiam pena torquentur, quos inutiliter amauerunt. Credendum uero est, quod ante retributionem extremi iudicii, iniusti in requie quosdam  iustos conspiciunt, ut eos uidentes in gaudio, non solum de suo supplicio, sed etiam de illorum bono crucientur. Iusti uero in tormentis semper intuentur iniustos, ut hinc eorum gaudium crescat, quia malum conspiciunt quod misericorditer euaserunt, tantoque maiores redemptori suo gratias referant, quanto uident in aliis, quid ipsi perpeti si essent neglecti potuerunt, quia qui creatoris sui claritatem uident, nichil in creatura agitur, quod uidere non possint.

Et ait illi Abraham: Habent Mosen et prophetas, audiant illos. Sed qui uerba Dei despexerat, hec audire non posse suos sequaces estimabat; unde respondit diues:


Non, pater Abraham, sed si quis ex mortuis ierit ad eos, penitentiam agent. Cui mox ueraci sententia dicitur:

Si Mosen et prophetas non audiunt, neque si quis ex mortuis resurrexerit credent. Quia nimirum qui uerba legis despiciunt, redemptoris precepta, qui ex mortuis surrexit, quanto subtiliora sunt, tanto hec difficilius implebunt, et nimirum constat, quia cuius implere dicta renuunt, ei procul dubio credere recusant. Quem uero iuxta allegoriam diues iste, qui induebatur purpura et bysso, et epulabatur quotidie splendide, nisi Iudaicum populum significat, qui cultum uite exterius habuit, qui accepte legis deliciis ad nitorem usus est, non ad utilitatem. Quem autem Lazarus ulceribus plenus, nisi gentilem populum  figuraliter exprimit, qui dum conuersus ad Deum peccata sua confiteri non erubuit, huic uulnus in cute fuit. In cutis quippe uulnere uirus a uisceribus trahitur, et foras erumpit. Quid est ergo peccatorum confessio, nisi quedam uulnerum ruptio? quia peccati uirus salubriter aperitur in confessione, quod pestifere latebat in mente. Sed Lazarus uulneratus cupiebat saturari de micis, que cadebant de mensa diuitis, et nemo illi dabat. Quia gentilem quemque ad cognitionem legis admittere superbus ille populus despiciebat, qui dum doctrinam legis non ad caritatem habuit, sed ad elationem, quasi de acceptis opibus tumuit, et quia ei uerba defluebant de scientia quasi mice cadebant de mensa. At contra iacentis pauperis uulnera lingebant canes:  nonnunquam solent in sacro eloquio, per canes predicatores intelligi. Canum etenim lingua, uulnus dum lingit curat, quia et doctores sancti dum in confessione peccati nostri nos instruunt, quasi uulnus mentis per linguam tangunt, et quia nos loquendo a peccatis eripiunt, quasi tangendo uulnera ad salutem reducunt, unde bene Lazarus adiutus interpretatur, quia ipsi hunc ad ereptionem iuuant, qui eius uulnera per lingue correptionem curant. Contigit uero ut uterque moreretur: diues qui induebatur purpura et bysso sepultus est in infernum; in sinum uero Abrahe Lazarus ab angelis ductus est. Quid Abrahe sinus nisi secretam requiem significat patris, de qua ueritas: Multi, inquit, uenient ab Oriente et Occidente, et recumbent cum Abraham, Isaac et  Iacob in regno celorum. Filii autem regni huius eiicientur in tenebras exteriores . Qui enim purpura indutus dicitur, recte filius regni uocatur, qui de longinquo ad uidendum Lazarum oculos leuat, quia dum per damnationis sue supplicium infideles in imo sunt, fideles quoque ante diem extremi iudicii super se requiem attendunt, quorum post gaudia contemplari nullatenus possunt. Longe uero est, quod conspiciunt, quia illuc per meritum non attingunt. In lingua autem amplius ardere ostenditur, cum dicit: Mitte Lazarum ut intingat extremum digiti sui in aquam, et refrigeret linguam meam, quia crucior in hac flamma. Infidelis populus uerba legis in ore tenuit, que opere contempsit seruare.  Ibi ergo amplius ardebit, ubi se ostendit scire quod facere noluit. Ab extremo digiti se tangi desiderat, quia eternis suppliciis datus, optat operatione iustorum, uel ultima participari. Cui respondetur, quod in hac uita bona receperit, quia omne suum gaudium, felicitatem transitoriam putauit habere. Hic etenim possunt et iusti bona recipere, nec tamen hec recipere in recompensatione, quia dum meliora, id est, eterna appetunt, eorum iudicio, que licet bona adfuerant, cum sanctis desideriis estuant, bona minime uidentur. Inter hec notandum est, quod ei dicitur: Memento, fili. Ecce enim Abraham filium uocat, quem tamen a tormento non liberat, quoniam huius infidelis populi precedentes patres fideles, quia multos a sua fide deuiasse considerant,  eos nulla compassione a tormentis eripiunt, quos tamen per carnem filios recognoscunt. In tormentis autem diues positus, quinque se fratres habere perhibet, quia superbus idem Iudaicus populus, qui ex magna iam parte damnatus est. Sequaces suos quos super terram reliquit, quinque sensibus corporis deditos nouit. Quinario ergo numero fratres quos reliquerat exprimit, quia eos ad spiritalem intelligentiam non assurgere, in inferno positus gemit. Petit ut ad eos Lazarus mittatur, cui quod Mosen et prophetas habeant dicitur. Sed ait: Quia non credunt, nisi quis ex mortuis resurrexerit. Cui protinus respondetur: Si Mosen et prophetas non audiunt, nec si quis ex mortuis resurrexerit, credent ei. Certe de Mose ueritas dicit: Si crederetis Mosi, crederetis  utique et mihi; de me enim ille scripsit . Impletur ergo quod per Abrahe responsionem dicitur. Ex mortuis enim Dominus resurrexit, sed Iudaicus populus, quia Mosi credere noluit, ei etiam, qui resurrexit ex mortuis, credere contempsit. Cumque Mosi uerba spiritaliter intelligere renuit, ad Deum de quo Moses locutus fuerat, non peruenit.



HEBDOMADA III POST PENTECOST.



EPISTOLA PRIMA BEATI IOANNIS APOSTOLI, CAP. III.

»Nolite mirari si odit uos mundus. Nos scimus quoniam translati sumus de morte ad uitam, quoniam diligimus fratres. Qui non diligit, manet in morte. Omnis qui odit fratrem suum, homicida est, et scitis quia omnis homicida non habet uitam  eternam in se manentem. In hoc autem cognouimus caritatem Dei, quoniam ille pro nobis animam suam posuit, et nos debemus pro fratribus animas ponere. Qui habuerit substantiam huius mundi, et uiderit fratrem suum necessitatem patientem, et clauserit uiscera sua ab eo, quomodo caritas Dei manet in eo? Filioli mei, non diligamus uerbo, neque lingua, sed opere et ueritate.«

Nolite mirari si odit uos mundus . Mundum dilectores mundi dicit. Nec mirandum, quia qui amant mundum, fratrem a mundi amore separatum, et celestibus tantum desideriis intentum, amare non possint. Abominatio est enim peccatori religio, ut Scriptura testatur.


Nos scimus, qui translati sumus de morte ad uitam, quoniam diligimus fratres. Nemo se de uirtutibus falso extollat, nemo suarum uirium paupertatem ultra modum metuat. Apertum dat iudicium, quicunque fraterna dilectione plenus est, quia ad sortem electorum pertinet, quia portionem habere in terra uiuentium meruit.

Qui non diligit fratrem, manet in morte. Mortem anime dicit. Anima enim que peccauerit, ipsa morietur . uita quippe carnis, anima, uita anime Deus est. Mors corporis, amittere animam, mors anime, amittere Deum. Unde constat, quod in anima mortui omnes in hac luce nascimur, trahentes ex Adam originale peccatum, sed Christi gratia fidelibus regenerando agitur ut in anima uiuere possint.  uerbum baptismatis, et fidei mysterium, illis solis prodest, illos de morte traiicit ad uitam qui sincera mente diligunt fratres. Atque ideo notandum, quod non ait: Qui non diligit uenturus est in mortem, quasi de pena perpetua loqueretur, que restat peccatoribus in futuro, sed qui non diligit, inquit, manet in morte, in illa utique morte, de qua etiam in hac uita si fratres perfecte amaret, exsurgere posset. Hinc etenim Deus in Apocalypsi: Beatus et sanctus qui habet spem in resurrectione prima, in his secunda mors non habet potestatem .

Omnis qui odit fratrem suum, homicida est . Si contemnebat quisque odium fraternum, nunquid et homicidium in corde suo contempturus est? Non mouet manus ad occidendum hominem, et  homicida iam tenetur a Domino, uiuit ille, et iste iam interfector iudicatur.

Et scitis quoniam omnis homicida non habet uitam eternam in se manentem. Et hic per fidem inter sanctos uiuere cernitur, non habet in se perpetuam uitam manentem. Nam ubi retributionis tempus adueniet, cum Cain qui ex maligno erat, damnabitur, etiam qui homicidii genere tenetur, ut discordet, ut dissideat, et pacem cum fratribus non habeat. Notandum enim quod non ait absolute, homicida non habet uitam in se manentem, sed omnis, inquit, homicida, scilicet non solus ille qui ferro, uerum et ille qui odio fratrem insequitur.

In hoc cognouimus caritatem Dei, etc. Qualis perfecta caritas esse debeat in nobis, Dominice passionis  exemplo didicimus. Maiorem namque hac dilectionem nemo habet, ut animam suam ponat quis pro amicis suis. Unde et Paulus ait: Commendat autem Deus suam caritatem in nobis, quoniam cum adhuc peccatores essemus, Christus pro nobis mortuus est . Hanc beatus Petrus habere monebatur cum Domino dicente: Petre, amas me? pasce oues meas; respondit se amare, statimque audiuit: Cum autem senueris, extendes manus tuas, et alius te cinget, et ducet quo tu non uis. Hoc autem dixit  significans, qua morte clarificaturus esset Deum . Cui enim amorem confitenti suas oues commendarat, eum in testimonium perfecti amoris animam suam pro eisdem ouibus ponere docebat.


Et nos debemus animas pro fratribus ponere. Sed dicet forte aliquis: Et quomodo possum habere istam caritatem? Noli cito de te desperare, forte nata est, sed nondum perfecta est. Nutri eam, ne suffocetur, et unde, inquis, noui, natam in me esse caritatem, quam nutriam? audi sequentia:

Qui habuerit substantiam mundi, et uiderit fratrem suum necessitatem habere, etc. Ecce unde incipit caritas, si nondum es idoneus mori pro fratre, iam idoneus esto dare de tuis facultatibus fratri. Si enim fratri molestiam patienti non compateris, non utique patris, ex quo ambo regenerati estis, caritas manet in te.

Filioli mei, non diligamus uerbo nec lingua, sed opere et ueritate. Opere uidelicet, ut cum frater aut  soror nudi sunt, et indigent uictu quotidiano, demus eis, que necessaria sunt corpori. Similiter, cum spiritalibus donis eos egere conspicimus, prestemus eorum necessitati que possumus. ueritate autem, ut eadem eis beneficia simplici intensione largiamur, et non propter laudem humanam, non propter iactantiam, non ad iniuriam aliorum, qui maioribus prediti substantiis, nil tale fecerint. Quecunque enim mens huiusmodi neuis inficitur, in hac puritas ueritatis habitare non ualet, tametsi opera dilectionis proximis impendere uidetur. In hoc cognouimus quoniam ex ueritate sumus, id est, cum opera in ueritate facimus, patet quia ex ueritate sumus, que Deus est, ut pote qui eius perfectionem pro modo nostro imitamur.



EuANGELIUM LUCAE, CAP. XIIII.

»Homo quidam fecit cenam magnam, et uocauit multos. Et misit seruum suum hora cene dicere inuitatis ut uenirent, quia iam parata sunt omnia. Et ceperunt se simul omnes excusare. Primus dixit: uillam emi, et necesse habeo exire, et uidere illam, rogo te habe me excusatum. Et alter dixit: Iuga boum emi quinque, et eo probare illa, rogo te habe me excusatum. Et alius dixit: Uxorem duxi, et ideo non possum uenire. Et reuersus seruus, nuntiauit domino suo. Tunc iratus paterfamilias dixit seruo suo: Exi cito in plateas et uicos ciuitatis, et pauperes ac debiles, cecos et claudos introduc huc. Et ait seruus: Domine, factum est ut imperasti, et adhuc locus est. Et ait  Dominus seruo: Exi in uias et sepes, et compelle intrare, ut impleatur domus mea. Dico autem uobis quod nemo uirorum illorum qui uocati sunt gustabit cenam meam.«

Homo quidam fecit cenam magnam, et uocauit multos . Quis iste est homo, nisi ille, de quo per prophetam dicitur: Et homo est, et quis cognoscet eum? Qui fecit cenam magnam, quia satietatem nobis interne dulcedinis preparauit, qui uocat multos, sed pauci ueniunt, quia nonnunquam ipsi, qui ei per fidem subiecti sunt, eterno eius conuiuio male uiuendo contradicunt.

Et misit seruum suum hora cene dicere inuitatis ut uenirent, etc. Quid hora cene, nisi finis est mundi,  in quo nimirum nos sumus, sicut iamdudum Paulus testatur, dicens: Nos in quos fines seculorum deuenerunt. Si ergo iam hora cene est cum uocamur, tanto minus debemus excusare conuiuio Dei, quanto propinquasse iam cernimus finem seculi. Idcirco autem hoc conuiuium Dei, non prandium, sed cena uocatur, quia post prandium cena restat. Et quia eternum Dei conuiuium nobis in extremo preparabitur, rectum fuit ut hoc non prandium sed cena uocaretur. Sed quis per hunc seruum, qui a patrefamilias ad inuitandum mittitur, nisi predicatorum ordo signatur. Ad repellendum autem fastidium. nostrum, iam parata sunt omnia, quia ad abstergendum mentis nostre teporem, in cena Domini ille nobis singularis agnus occisus est, qui tulit peccata  mundi.

Et ceperunt simul omnes excusare. Offert Deus quod rogari debuit, non rogatus dare uult quod uix sperari poterat quia dignaretur largiri postulatus. Contemnitur uero, paratas delicias resurrectionis eterne denuntiat, et tamen simul omnes excusant, sed dicunt aliqui excusare nolumus, ad illud enim superne refectionis conuiuium, et uocari et peruenire gratulamur. Qui uerum profecto dicunt, si non plus terrena quam celestia diligunt, si non amplius rebus corporalibus quam spiritalibus occupantur. Unde hic quoque ipsa excusantium causa subiungitur, cum protinus subinfertur:

Primus dixit ei: uillam emi, et necesse habeo exire uidere illam, etc. Quid per uillam, nisi terrena substantia  designatur. Exiit ergo uidere uillam, qui sola exteriora cogitat propter substantiam.

Et alter dixit: Iuga boum emi quinque, et eo probare illa, rogo te, etc. Quid quinque iugis boum, nisi quinque corporis sensus accipimus? qui recte quoque iuga uocati sunt, quia in utroque sexu geminantur. Qui uidelicet corporales sensus, quia comprehendere nesciunt interna, sed sola exteriora cognoscunt, et deserentes intima, ea que extra sunt tangunt, recte per eos curiositas designatur. Graue namque curiositatis est uitium, que dum cuiuslibet mentem ad inuestigandam uitam proximi exterius ducit, semper ei sua intima abscondit. Propter hoc namque, et de eisdem quinque iugis boum dicitur: Eo probare illa, quia uidelicet aliquando pertinere  probatio ad curiositatem solet. Sed notandum, quod et is qui propter uillam, et is qui propter probanda iuga boum, a cena sui inuitatoris excusat, uerba humilitatis permiscet dicens.

Rogo te, habe me excusatum. Dum enim dicit, rogo, et tamen uenire contemnit, humilitas sonat in uoce, superbia in actione, et ecce hoc diiudicat prauus quisque cum audit, nec tamen ea que diiudicat agere desistit. Nam dum cuilibet peruerse agenti dicimus: Conuertere, Dominum sequere, mundum relinque, ubi hunc, nisi ad Dominicam cenam uocamus? Sed dum respondet, ora pro me, quia peccator sum, hoc facere non possum, quid aliud agit, nisi rogat et excusat? Dicens namque peccator sum,  humilitatem insinuat. Subiungens autem, conuerti non possum, superbiam demonstrat.

Et alius dixit: Uxorem duxi, et ideo non possum uenire. Quid per uxorem nisi uoluptas carnis accipitur? Nam quamuis bonum sit coniugium, atque ad propagandam sobolem prouidentia diuina constitutum, nonnulli tamen non per hoc fecunditatem prolis, sed desideria expetunt uoluptatis, et ideo per rem iustam significari potest non incongrue res iniusta. Ad cenam nos ergo eterni conuiuii summus paterfamilias inuitat, sed dum hunc terrena cura occupat, illum alieni actus sagax cogitatio deuastat. Alterius etiam mentem uoluptas carnalis inquinat, fastidiosus quisque ad eterne uite epulas non festinat.

Et reuersus seruus, nuntiauit hec domino suo. Tunc  iratus paterfamilias dixit seruo suo: Exi cito in plateas, et uicos ciuitatis, pauperes ac debiles, cecos et claudos introduc huc. Ecce qui terrene substantie plus iusto incubat, uenire ad Dominicam cenam recusat, qui labore incuriositatis insudat, preparata uite alimenta fastidit, qui carnalibus desideriis inheret, spiritalis conuiuii epulas respuit. Quia ergo uenire superbi renuunt, pauperes eliguntur, cur hoc? nisi quia iuxta Pauli uocem, infirma mundi elegit Deus, ut confundat fortia . Pauperes autem et debiles dicuntur, qui iudicio suo apud semetipsos infirmi sunt. Nam pauperes et quasi fortes sunt, qui et positi in paupertate superbiunt. Ceci uero sunt, qui nullum ingenii lumen habent. Claudi quoque, qui rectos gressus in operatione non habent, sed  dum morum uitia in membrorum debilitate signantur, profecto liquet quia sicut illi peccatores fuerunt, qui uocati uenire noluerunt, ita hi quoque peccatores sunt, qui inuitantur et ueniunt. Sed peccatores superbi respuuntur, et peccatores humiles eliguntur. Hos itaque eligit Dominus, quos despicit mundus. Quia plerumque ipsa despectio hominem reuocat ad semetipsum. Pauperes et debiles, ceci et claudi uocantur et ueniunt, quia infirmi quique atque in hoc mundo despecti plerumque tanto celerius uocem Dei audiunt, quanto et in hoc mundo non habent ubi delectentur, sed ductis ad cenam pauperibus, quid puer subiungat audiamus:

Domine, factum est ut imperasti, et adhuc locus est. Multi tales ad Dominicam cenam ex Iudea collecti  sunt, sed multitudo que ex Isrelitico populo credidit, locum superni conuiuii non impleuit. Intrauit iam frequentia Iudeorum, sed adhuc locus est, uacat in regno ubi suscipi debeat numerositas gentium, unde et eidem seruo dicitur:

Exi in uias et sepes, et compelle intrare, ut impleatur domus mea. Cum de uicis et plateis ad cenam Dominus inuitat, illum uidelicet populum designat, qui tenere legem sub urbana conuersatione nouerat. Cum uero conuiuas suos colligi ex uiis et sepibus precipit, nimirum agrestem populum colligere, id est, gentilem querit. Notandum uero quod in hac inuitatione tertia, non dicitur inuita, sed compelle intrare. Nam sunt nonnulli, qui bona facienda intelligunt,  sed hec facere desistunt, his ut superius diximus, plerumque contingit, ut eos in carnalibus desideriis suis, mundi huius aduersitas feriat. Sepe namque aut longa egritudine tabescunt, aut afflicti iniuriis concidunt, aut percussi grauioribus damnis affliguntur, sed qui ipsos in suis desideriis reprehendentes ad Dominum corda conuertunt. Qui ergo huius mundi aduersitatibus fracti, ad Dei amorem redeunt, atque a presentis uite desideriis corriguntur, quid isti nisi compelluntur, ut intrent? Sed ualde est tremenda sententia, que protinus subinfertur. Ait enim:

Dico autem uobis, quod nemo uirorum illorum qui uocati sunt, etc. Ecce per se uocat, per angelos uocat, per apostolos uocat, plerumque per miracula  uocat, plerumque per flagella uocat, aliquando per mundi huius prospera uocat, aliquando per aduersa. Nemo contemnat, ne dum uocatus excusat, cum uoluerit intrare non ualeat.



HEBDOMADA IIII POST PENTECOST.



EPIST. BEATI PETRI APOSTOLI, CAP. u.

»Humiliamini sub potenti manu Dei, ut uos exaltet in tempore uisitationis, omnem sollicitudinem uestram proiicientes in eum, quoniam ipsi cura est de uobis. Sobrii estote et uigilate, quia aduersarius uester diabolus tanquam leo rugiens circuit, querens quem deuoret, cui resistite fortes in fide, scientes eamdem passionem ei, que in mundo est uestre fraternitati fieri. Deus autem omnis gratie,  qui uocauit uos in eternam suam gloriam, in Christo Iesu, modicum passos. Ipse perficiet, confirmabit, solidabitque, ipsi gloria et imperium in secula seculorum. Amen.

Humiliamini sub potenti manu Dei, ut uos exaltet in tempore tribulationis, etc. Hanc ergo gratiam humilibus tribuit, ut quo magis humiliati fuerint, propter ipsum tempore certaminis, eo gloriosius exaltentur ab ipso, tempore retributionis. Potest autem humiliatio hoc in loco multifarie accipi, hoc est, et ea qua incipiens quisque uia uirtutum, pro abluendis que commiserat peccatis salubriter atteritur, et illa que spontanea mentis deuotione a perfectioribus Deo uel proximis in pace exhibetur rerum circumstantium, nec non et ea qua incursantibus persecutionum  turbinibus, inuictus per patientie uirtutem animus armatur. Omni autem generi deuote humilitatis merces succedit illa, ut qui se tempore sue peregrinationis humiliant, tempore uisitationis eius exaltentur.

Sobrii estote, uigilate, quia aduersarius uester diabolus tanquam leo rugiens circuit querens quem deuoret. In huius expositione sententie non nostra, uerum beati Cypriani dicta ponamus. Circuit, inquit, ille nos singulos, et tanquam hostis clausus obsidens muros, explorat et tentat, an sit pars aliqua membrorum minus stabilis, et minus fida, cuius auditu ad interiora penetretur, offert oculis formas illices et faciles uoluptates, ut uisu destruat castitatem, aures  per canoram musicam tentat, ut ui soni dulcioris auditum soluat, et molliat Christianum uigorem, linguam conuicio prouocat, manum iniuriis lacessentibus ad petulantiam cedis instigat, ut fraudatorem faciat, lucra opponit iniusta, ut animam pecunia capiat, ingerit perniciosa compendia. Honores terrenos promittit, ut celos adimat, ostendit falsa, ut uera subripiat, et cum latenter non potest fallere, aperte minatur terrorem turbide persecutionis intentans, ad debellandos seruos Dei inquietus semper, et semper infestus, in pace subdolus, in persecutione uiolentus. Quemobrem, contra omnes diaboli, uel fallaces insidias, uel apertas minas stare debet instructus animus, et armatur tam paratus semper ad repugnandum, quam est ad impugnandum semper  paratus inimicus.

Cui resistite fortes in fide, scientes eamdem passionem ei, que in mundo est, uestre fraternitati fieri, etc. Tanto, inquit, fortiores estote in fide, tanto maiorem habe te fiduciam ad superandas diaboli uersutias, quanto constat, quia non uos soli tentamini, sed ipsa passio que uos fatigat, ei quoque que per totum mundum est Ecclesie Christi, uestre uidelicet fraternitati communis est, et quia a constitutione mundi semper passi sunt iusti, pudeat uos solos pre omnibus sustinere non posse.



ALIA EXPOSITIO.

Humiliamini sub potenti manu Dei. Id est, sub potestate Dei, manus enim Dei et filius et potestas eius intelligitur. Filius ubi ait: Emitte manum tuam de  alto, eripe me et libera me. Potestas ubi dicit: In manus tuas commendo spiritum meum, et similia.

Ut uos exaltet. Omnis enim ait Euangelium: Qui se humiliat, exaltabitur.

In tempore uisitationis. Id est, in die iudicii.

Omnem sollicitudinem uestram, etc. Ut ab eo educati, inimicis fortiter resistere ualeatis. Iacta in Deum, ait Psalmista, curam tuam, et ipse te enutriet.

Quoniam ipsi cura est de uobis. Oculi enim Domini super iustos et aures eius ad preces eorum, et qui tangit eos, quasi qui tangit pupillam oculi eius.

Sobrii estote. Id est, temperati, sobrietas enim temperantia intelligitur.

uigilate. Hec uigilantia spiritualis non carnalis intelligitur, non est nobis colluctatio, ait Apostolus,  aduersus carnem et sanguinem, sed aduersus spiritales nequitias.

Quia aduersarius uester diabolus, etc. Aliquando diabolus leo propter apertas persecutiones dicitur. Aliquando draco propter occultas insidias nominatur.

Cui resistite fortes in fide. Exemplo Christi resistentis in deserto diabolo.

Scientes eamdem passionem, etc. Id est eamdem passionem, quam uos sustinetis, et ea que in mundo est uestre fraternitatis, que est uniuersalis Ecclesia, sustinere non cessat.

Deus autem omnis gratie. Id est, multiformis gratie: Omne enim bonum, quod homo habet per gratiam Dei, ut habeat accipit.


Qui uocauit nos, etc. Gloria enim istius seculi temporalis est, et gloria futuri seculi eterna.

In Christo Iesu Domino nostro. Id est, per incarnationem Iesu Christi Domini nostri.

Modicum passus. Id est, post modicam passionem in eternam uocamur requiem. Ut illud propheticum: uidete quia modice laboraui, et inueni multam mihi requiem.

Ipse perficiet, confirmabit, solidabit. Perficiet corpore, confirmabit animo, solidabit spiritu, siue perficiet premio eterno. Confirmabit in opere bono, solidabit in fide in Christo Iesu Domino nostro, cui est gloria et imperium in secula seculorum. Amen.



EuANGELIUM LUCAE, CAP. Xu.

»Erant appropinquantes ad Iesum publicani et  peccatores, ut audirent illum. Et murmurabant Pharisei et scribe dicentes, quia hic peccatores recipit et manducat cum illis. Et ait ad illos parabolam istam dicens: Quis ex uobis homo qui habet centum oues, et si perdiderit unam ex illis, nonne dimittit nonaginta nouem in deserto, et uadit ad illam que perierat, donec inueniat illam. Et cum inuenerit eam, imponit in humeros suos gaudens et ueniens domum, conuocat amicos et uicinos, dicens illis: Congratulamini mihi, quia inueni ouem meam que perierat. Dico uobis quod ita gaudium erit in celo super uno peccatore penitentiam agente, quam super nonaginta nouem iustis, qui non indigent penitentia. Aut que mulier habens dragmas decem, si perdiderit dragmam  unam, nonne accendit lucernam et euertit domum, et querit diligenter, donec inueniat. Et cum inuenerit, conuocat amicas et uicinas dicens: Congratulamini mihi, quia inueni dragmam, quam perdideram. Ita dico uobis, gaudium erit in celo super uno peccatore penitentiam agente.«

Erant appropinquantes ad Iesum publicani et peccatores, etc. Quia non solum iustus peccare per inertiam, sed et peccator, resipiscere per solertiam potest, postquam sal infatuatum foras mitti debere narratum est, mox penitentum cohors intus admissa, describitur, qui ad audiendum Dei uerbum appropinquantes, non solum ad colloquendum, sed etiam ad conuescendum recepti sunt, quod uidentes Pharisei dedignati sunt, quia uera iustitia  compassionem habet, falsa iustitia dedignationem, quamuis et iusti soleant recte peccatoribus indignari; sed aliud est quod agitur typo superbie, aliud zelo discipline; sed quia egri erant, ita ut egros se esse nescirent, quatenus quod erant agnoscerent, celestis eos medicus blandis fomentis curat, benignum obiicit, et in eorum corde uulneris tumorem premit. Ait namque:

Quis ex uobis homo, qui habet centum oues, etc. Ecce mira dispensatione pietatis similitudinem ueritas dedit, quam et in se ipso homo recognosceret, et tamen hec specialiter ad ipsum auctorem hominum pertineret. Quia enim centenarius numerus est perfectus, ipse centum oues habuit cum angelorum  substantiam et hominum creauit, sed una ouis tunc periit, quando peccando homo pascua uite dereliquit. Dimisit autem nonaginta nouem oues in deserto, quia illos summos angelorum choros reliquit in celo. Cur autem celum desertum uocatur, nisi quod desertum dicitur derelictum. Tunc autem celum homo deseruit, cum peccauit. In deserto autem nonaginta nouem oues remanserant, quando in terra Dominus unam querebat, quia rationabilis creature numerus, angelorum uidelicet et hominum, que ad uidendum Deum condita fuerat, pereunte homine, erat imminutus, et ut perfecta summa ouium integraretur in celo, homo perditus querebatur in terra.

Et cum inuenerit illam imponit in humeros suos  gaudens. Ouem in humeris imposuit, quia humanam naturam suscipiens peccata nostra ipse portauit.

Et ueniens domum, conuocat amicos, etc. Inuenta oue ad domum rediit, quia pastor noster, reparato homine, ad regnum celeste rediit, ubi amicos et uicinos inuenit, illos uidelicet angelorum choros, qui amici eius sunt, quia uoluntatem eius continue in sua stabilitate custodiunt. uicini quoque eius sunt, quia claritate uisionis illius sua assiduitate perfruuntur, et notandum quod non dicat congratulamini oui inuente, sed mihi, quia, uidelicet, eius est gaudium uita nostra, et cum nos ad celum reducimur, solemnitatem letitie illius implemus.

Dico uobis, quod ita gaudium erit in celo, etc.  Plus de conuersis peccatoribus, quam de stantibus iustis gaudium in celo, quia plerumque hi qui nullis se oppressos peccatorum molibus sciunt, stant quidem in uia iustitie, nulla illicita perpetrant, sed tamen ad celestem patriam anxie non anhelant, tantoque sibi in rebus licitis usum prebent, quanto se perpetrasse illicita nulla meminerunt, et plerumque pigri remanent ad exercenda bona precipua, quia ualde securi sunt, quod nulla commiserint mala grauiora. At contra nonnunquam hi qui se aliqua illicita egisse meminerunt, ex ipso suo dolore compuncti, inardescunt ad amorem Dei, seseque in magnis uirtutibus exercent. Magis ergo de peccatore conuerso, quam de stante iusto gaudium fit in celo, quia et dux in prelio, plus eum militem diligit,  qui post fugam reuersus hostem fortiter premit, quam illum qui nunquam terga prebuit, et nunquam aliquid fortiter fecit. Sed inter hec sciendum est, quia sunt plerique iusti in quorum uita tantum est gaudium, ut eis quelibet peccatorum penitentia preponi nullatenus possit. Nam multi et nullorum sibi malorum sunt conscii, et tamen in tanti ardoris afflictione se exerunt, ac si peccatis omnibus angustentur. Cuncta etiam licita respuunt, ad despectum mundi sublimiter accinguntur, lamentis gaudent, in cunctis semetipsos humiliant, et sicut nonnulli peccata operum, sic ipsi peccata cogitationum deplorant. Hinc ergo colligendum est, quantum Deo gaudium faciat, quando humiliter plangit iustus, si facit  in celo gaudium, quando hoc quod male gessit, per penitentiam, damnat iniustus.

Aut que mulier habens dragmas decem, si perdiderit dragmam unam, etc. Qui signatur per pastorem, ipse et per mulierem, ipse enim Deus, ipse et Dei sapientia, quia imago exprimitur in dragma. Mulier dragmam perdidit quando homo, qui conditus ad imaginem Dei fuerat, peccando a similitudine sui conditoris recessit. Sed accendit mulier lucernam, quia sapientia Dei apparuit in humanitate. Lucerna quippe lumen in testa est. Lumen uero in testa, est diuinitas in carne. Accensa autem lucerna euertit domum, quia mox, ut eius diuinitas per carnem claruit, omnis se nostra conscientia concussit; domus namque euertitur, cum consideratione reatus  sui humana conscientia perturbatur. Euersa uero domo inuenitur dragma, quia dum perturbatur conscientia hominis, reparatur in homine similitudo conditoris.

Et cum inuenerit, conuocat amicas, etc. Que amice uel uicine? nisi ille potestates sunt celestes, iam superius dicte, que tanto superne sapientie iuxta sunt, quanto ei per gratiam continue uisionis appropinquant; sed intuendum cur ista mulier decem dragmas habuisse perhibetur. Angelorum quippe et hominum naturam ad cognoscendum se Dominus condidit, quam dum consistere ad eternitatem uoluit, eam procul dubio ad suam similitudinem creauit. Decem uero dragmas habuit mulier, quia nouem sunt ordines angelorum; sed ut compleretur electorum  numerus, homo decimus creatus est, qui conditori suo, nec post culpam periit, quia hunc eterna sapientia per carnem miraculis coruscans ex lumine teste reparauit.

Ita dico uobis, gaudium erit coram angelis, etc. Penitentiam agere, est et perpetrata mala plangere, et plangenda non perpetrare. Nam qui sic alia deplorat, ut tamen alia committat, adhuc penitentiam agere aut ignorat, aut dissimulat. Quid enim si peccata quis luxurie defleat, et tamen adhuc auaritie estibus anhelat; aut quid prodest, si ire culpas iam lugeat, et tamen adhuc inuidie facibus tabescat. Sed minus est ualde quod dicimus, ut qui peccata deplorat plorando minime committat. Nam cogitandum summopere est, ut qui se illicita meminit  commisisse, a quibusdam etiam licitis studeat abstinere, quatenus per hoc conditori suo satisfaciat, ut qui commisit prohibita, sibimetipsi abscindere debeat etiam commissa.



HEBDOMADA u POST PENTECOSTEN.



LECTIO EPISTOLAE BEATI PAULI APOSTOLI AD ROMANOS, CAP. uIII.

»Existimo enim quod non sunt condigne passiones huius temporis ad futuram gloriam que reuelabitur in nobis. Nam exspectatio creature reuelationem filiorum Dei exspectat. uanitati enim creatura subiecta est non uolens, sed propter eum qui subiecit eam in spe, quia et ipsa creatura liberabitur a seruitute corruptionis in libertatem  glorie filiorum Dei. Scimus autem quod omnis creatura ingemiscit et parturit usque adhuc. Non solum autem illa, sed et nos ipsi primitias spiritus habentes, et ipsi intra nos gemimus, adoptionem filiorum Dei exspectantes, redemptionem corporis nostri in Christo Iesu Domino nostro.«

Existimo enim quod non sunt condigne passiones huius temporis ad futuram gloriam, que reuelabitur in nobis. Si quis intueatur, quod pro eo, ut quis efficiatur filius excelsi Dei et heres bonitatis eius, et glorie Christi, que unigeniti filii Dei coheredes, etiam si in omnium mandatorum Dei obseruantia, et iustificationibus Domini, sine querela permaneat, et peruigili in his mente perduret; si omnia etiam penarum genera, que ferri humane nature, uel  extrinsecus, uel intrinsecus possunt, conferat ad futuram gloriam, que reuelabitur in sanctis, his que oculus non uidit, nec auris audiuit, nec in cor hominis ascendit: intelligere potest quomodo Paulus altius ista considerans dixit, existimo autem quoniam non sunt condigne passiones huius temporis, ad futuram gloriam, que reuelabitur in nobis. Nihil quidem dignum inueniri, uel comparari ad futuram gloriam potest. In quo enim mortale immortalibus conferas, aut inuisibilibus uisibilia, aut eternis temporalia, aut caduca perpetuis?

Nam exspectatio creature reuelationem filiorum Dei exspectat. Que autem est creatura que reuelationem filiorum Dei exspectat? Hec, inquit, que nunc uanitati  subiecta est, subiecta autem non uolens neque sponte propria, sed uoluntate eius, propter ipsum ergo subiecta est, subiecta autem non ea conditione, at maneat semper subiecta uanitati, sed cum quadam spe; que autem spes ista sit commemorat dicens, quoniam et ipsa creatura, inquit, liberabitur a seruitute corruptionis in libertate glorie filiorum Dei.

uanitati enim creatura subiecta est, non uolens, sed propter eum qui subiecit in spe, quia et ipsa creatura liberabitur, etc. Que est ista uanitas, cui creatura dicitur esse subiecta, et que est ista corruptio, de cuius seruitute liberandam se sperat? mihi uidetur, quod de hac materiali et corruptibili corporum substantia ista dicuntur. Neque enim  corruptio alii cuiquam, nisi corpori dominatur; nam ille interior homo, qui secundum Deum creatus est, et ad imaginem Dei factus incorruptibilis est, et inuisibilis, et secundum propriam sui rationem etiam incorporeus dici potest, exterior uero homo et corporeus, et corruptibilis dicitur, propter quod et Paulus dicebat: Nam etsi is qui deforis est, homo noster corrumpitur, sed qui intus est, renouatur. Interioris autem hominis renouatio, ut pote qui est rationalis, et mens in cognitione Dei et capacitate sancti Spiritus. Constat uero, ut aliqua de tam profundis rebus breuiter et strictim etiam chartulis committamus, ex ipsa interioris hominis, hoc est, anime mentisque substantia colligamus imaginem. Quomodo  uanitati creatura subiecta est, non uolens, sed propter eum qui subiecit in spe, et ipsum, si uidetur, Paulum ponamus in medium, cuius utique anima uel mens, que est interior eius homo, supergreditur et ascendit omne quod corporeum est, quod uisibile, quod sensui subiacet et aspectui, et ipsius diuine nature efficitur capax Sed hec tanta et talis anima eius subiecta est seruitute corruptionis corporis, et uanitati eius deuincta est. Considera enim necessitates corporis, appetentiam cibi, digestionum putorem, posteritatis reparande uerecundiam, ut seritur soboles, ut editur, ut nutritur, et uide quanta in his uanitas habeatur, quanta corruptio, cui creatura anime nobilis et rationabilis, licet non uolens subiecta est. Subiecta tamen in spe, tempus  uidelicet sperans, quod liberetur, cum filiorum Dei tempus libertatis aduenerit, hoc est, ergo quod et in aliis apertius de seipso dicebat Apostolus, quia dum sumus in habitaculo hoc, ingemiscimus . Ipsos quoque angelos si ad sententiam Pauli respicias qua dicunt, quia omnes ministeriales spiritus ad ministerium missi propter eos qui hereditatem capiunt salutis , intelliges tale aliquid gerere, et huic rationi esse subiectos. Credo etiam ipsos non uolentes, sed propter eum qui subiecit in spe. uoluntati enim illius quis resistet, ego etiam de archangelis, tale aliquid intelligere propheticis inuitor eloquiis. Quid enim tante uanitatis et tante corruptionis inuenias, quam bella gerere in hoc mundo, pugnas aduersum se regum et  gentium commouere. uide ergo, quod et in his precipuum archangelici operis habetur officium, sicut Daniel propheta testatur cum dicit, quia archangelus loquitur ad eum, qui dicet ei, quod pugnauerit aduersum principem Persarum, et nemo, inquit, fuit mihi in adiutorium, nisi Michel princeps uester. Per hec ergo singula deprehenditur, rationabilis creatura uanitati esse subiecta, non uolens, sed propter eum, qui subiecit in spe, spes namque est ab his rebus corporis et corruptibilibus aliquando cessandum. Hanc enim habet exspectationem creatura ista rationabilis, ut reuelatio fiat filiorum Dei, propter quos angeli mittuntur in ministerium, ut et ipsi cum his quibus ministrauerunt hereditatem capiant salutis, ut celestium et terrestrium fiat  unus grex, et unus pastor, et sit Deus omnia in omnibus.

Scimus enim, quod omnis creatura ingemiscit, etc. Creatura enim licet non uolens subiecta sit, tamen quoniam uoluntati cedit eius, qui subiecit eam, affectum quemdam et caritatem circa eos exhibet, pro quibus uidetur esse subiecta, et pro doloribus eorum dolet, et pro gemitibus gemit. Si uero, ut in aliis exemplaribus inuenitur, ita legamus, congemiscit et parturit, secundum illum sensum accipiemus, quod dicit Apostolus, genuisse se per Euangelium, eos, quos per fidem Christi perducit ad lucem. uel sicut de aliis dixit: Filioli mei, quos iterum pario, donec formetur Christus in uobis .  Parturit ergo et creatura eos quos regenerat ad salutem.

Non solum autem illa, sed et nos ipsi, etc. Illud potius in hac intelligimus sententia, quod cum secundum ea, que superius disseruimus, multi sint spiritus ministeriales, in ministerium missi, propter eos qui hereditatem capiunt salutis, sub quibus agens unusquisque credentium, uelut sub tutoribus et procuratoribus instituitur, usque ad prefinitum tempus a patre, hoc est, usquequo ad legitimam etatem anime perfectionis aduenerit, ubi quis iam supergressus spiritum seruitutis, quem acceperat in timore, a quo uelut in pedagogo seruaretur, dignus efficitur accipere adoptionis spiritum primitie spiritus, per quem adoptatus in filium possit esse primitiuorum  Ecclesie, qui in celis est sociari. Et sicut multum differt filium esse quam seruum, ita multum differt a ministerialibus spiritibus Spiritus sanctus, cuius primitias Paulus cum suis similibus habere se dicit. Unus hic modus sit, quo sermonis huius intelligentiam potuimus indagare. uideamus nunc et alium. Legimus apud ipsum apostolum Paulum, dona uel gratias sancti Spiritus, multos spiritus nominari, cum dicit: Nunc autem, quoniam emulatores estis spiritalium, edificationem Ecclesie querite, ut abundetis . Et item alibi: Spiritus prophetarum prophetis subiecti sunt , subiectos dicens spiritus prophetarum, non quasi meliori inferiores, sed pro eo quod habens quis prophetie spiritum, non inuitus loqui cogitur, ut  illi, qui habent spiritus immundos, sed cum uult et ratio postulat, dicit, cum uero dicere opportunum non uidebitur, silet, bene sciens quia tempus sit loquendi et tempus tacendi. Et ideo non ad iniuriam dicitur, quia prophetis subiecti sunt spiritus, sed ad dispensationem, sicut et illud dictum accipimus de Saluatore: Quia tunc et ipse filius subiectus erit ei qui sibi subdidit omnia ; et hic enim subiectus, non quasi inferior dicitur: quomodo enim inferior dici potest, qui filius est, et omnia est que pater: Omnia enim, inquit, pater, tua mea sunt; sed in his quos patri subdit credentes in se, quoniam in unoquoque ipsorum se esse dicit, et se in eis dicit esurire, et sitire et nudum esse, seque pasci in eis, in eis indui, profitetur. Idcirco et  in illis ipse dicitur esse subiectus, sed hec per excessum quemdam dicta sint. Nunc autem ad propositum redeamus. Dona ergo diuersa spiritus a Paulo multi spiritus appellantur, horum hoc multorum donorum quidquid est, summum et magnum sine dubio, Apostoli consecuti sunt, ut idonei essent, sicut et ipse Paulus dicit: Ministri Noui Testamenti, et ut replere possint Euangelium ab Ierusalem in circuitu usque ad Illyricum . Hoc ergo quod in eis pre ceteris sublimius et preclarius collatum est sancti spiritus donum, merito primitias sancti spiritus appellauit. Et ideo dicit: Sed et nos ipsi, in quo specialiter designare uidetur apostolicam dignitatem: Nos, inquit, ergo ipsi, hoc est,  apostoli, primitias spiritus habentes, qui electi sumus ad hoc, ut primitias spiritus acciperemus, etiam ipsi intra nos gemimus. In tantum, inquit, nulla creatura est, que doloribus et gemitibus uacet, ut etiam nos ipsi, qui summa ab spiritu sancto et electa dona percepimus, tamen exspectantes adoptionem filiorum, id est, perfectionem, eos quos docere et instruere missi sumus, donec uideamus eos in tantum proficere, ut adoptari mereantur in filios, necessario dolemus et gemimus. Adhuc tamen addimus et tertium. Idem ipse iterum Apostolus dicit de Domino Iesu Christo, quia sit primogenitus omnis creature, ne forte ergo ut ille primogenitus dicitur omnis creature ad quamdam rationem etiam multorum spirituum dicatur primitie spiritus sanctus.  Si uero quod dixit: Et nos ipsi primitias spiritus habentes, de omnibus dictum, qui gratiam baptismi consecuti uidentur, accipies, sperandum est illud, quod idem apostolus dixit: Quod si primitie sancte et massa, et si radix sancta et rami , quod et si ita sit, tamen ipsius masse, in qua uidetur indicari multitudo fidelium, primitie necessario uidebantur in Apostolis collocate, sic enim scriptum est: Quia in Ecclesia posuit Deus, primum apostolos, secundo prophetas, tertio doctores . Isti ergo primo loco constituti sunt, competenter primitias gratie spiritales habere credentur.

Adoptionem filiorum Dei exspectantes. Nunc iam uideamus quomodo adoptionem filiorum exspectare se dicat, qui in superioribus dixit: Quia ipse  spiritus testimonium reddit spiritui nostro, quia sumus filii Dei. Et iterum: Quomodo redemptionem corporis sperat; qui in aliis dixit: Christus nos redemit; sed ut mihi uidetur, ipse hoc eo sermone qui in consequentibus habetur absoluit: ait enim: Spe salui facti sumus; quod ergo filii sumus, et quod redempti sumus, et quod saluati sumus, in spe consistit. Nunc enim uidemus per speculum in enigmate, per speculum ergo, et in enigmate accepimus, et adoptionem et redemptionem, aduenit enim plenitudo temporum, et misit Deus filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus . Recipimus ergo adoptionem, sed istam que est per speculum in enigmate, cum autem uenerint  que perfecta sunt, tunc adoptionem facie ad faciem consequemur.

Redemptionem corporis nostri, etc. Quod autem dixit redemptionem corporis nostri, ego arbitror quod totius Ecclesie indicetur corpus, sicut et alibi ait: uos autem estis corpus Christi et membra ex parte . Omne ergo corpus Ecclesie redimendum sperat Apostolus, nec putat posse que perfecta sunt, dare singulis quibusque membris, nisi uniuersum corpus in unum fuerit congregatum. Potest autem et sic intelligi, ut redemptionem corporis nostri dixerit illam que in resurrectione futura est, cum non solum anime, sed et corpora uenient ante tribunal Christi, ut reportet unusquisque propria  corporis prout gessit . Explicit expositio Origenis.

 Nullum est creature genus quod non in homine possit agnosci, ac si omnis creatura in eo congemiscit et dolet, reuelationem filiorum Dei exspectans, que per corporis etiam resurrectionem et si non in omnibus hominibus, omnis tamen a corruptionis seruitute liberabitur, quia et singulis omnis est; et si quo alio modo potest idem locus apostolicarum litterarum intelligi, non tamen ex iisdem uerbis consequens est, ut solem et lunam et sidera congemiscere credamus, donec in seculi finem a corruptionis seruitute liberentur. Quidam etiam sic dicunt Adam et Euam esse creaturam, per quos primitie humani generis procreate sint,  quos serpens olim spe diuinitatis, uanitati subiectos corruptioni fecerit deseruire, non per semetipsos solum peccantes, sed et per serpentis instinctum, et ipsi, inquiunt, liberabuntur, ut corruptioni mortis ultra non seruiant. Omnem etiam creaturam dicunt esse eos, quicunque ante aduentum Christi iusti fuerunt, quia et ipsi nondum accipientes, exspectant Deo pro nobis melius aliquid prouidente, non solum autem illi, sed et nos ipsi in quorum diebus redemptionis sacramenta completa sunt, quia necdum tenemus, sed in spe salui facti sumus, quamuis que multi cupierunt iusti uidere, uiderimus.



ALIA EXPOSITIO.

Existimo enim quod non sunt condigne passiones, etc. Hinc uult futuram gloriam commendare, ut  presentes pressuras facilius toleremus.

Ad futuram gloriam, que reuelabitur in nobis. Ideo dicit reuelabitur, quia modo abscondita est, cum Christo in Deo, et nondum apparuit quid erimus, scimus enim quia cum apparuerit, similes ei erimus, quoniam uidebimus eum sicuti est .

Nam exspectatio creature. Diuersi hunc locum diuersis modis exponunt: siue omnis creatura resurrectionis tempus exspectat, quia tunc in melius commutabitur, quando erit celum nouum, et terra noua, et tunc, id est, in tempore resurrectionis, reuelatio apparebit filiorum Dei. Siue omnis creatura, id est rationalis angelica, hoc in hominibus exspectat impleri. Petrus enim dicit angelos gloriam  desiderare sanctorum.

uanitati enim creatura subiecta est. Id est, creatura humana preuaricationi est peccando subiecta.

Non uolens. Id est, non propria uoluntate, sed a serpente decepta, spe illa qua audierat: Eritis sicut dii, scientes bonum et malum .

Sed propter eum qui subiecit in spe. Que est ipsa spes, audi sequentia, quia et ipsa creatura liberabitur a corruptione seruitutis, quam audiuit quando ei Dominus ait: Terra es, et in terram ibis, que intelligitur corruptio mortis.

In libertate. Ut Dominus ait: Si uos filius liberauerit, uere liberi estis .

Glorie filiorum Dei. Soli enim homines, non alia  inrationabilis creatura gloriam filiorum Dei merebitur obtinere.

Scimus enim quod omnis creatura, etc. Non celum, non terra, non mare, non aliqua irrationabilis creatura, sed angeli, qui sicut gaudent super penitentiam agentes, ita dolent super conuerti nolentes. Siue etiam omnis creatura promiscui Ecclesie fidelium populi intelliguntur, ut illud: Predicate Euangelium omni creature.

Non solum autem illa. Id est, angelica, que nobis benignior est, uel illa hominum que plebeia est et indocta, sed etiam nos ipsi discipuli Christi, qui sumus primitie adquisitionis, et preclara carismata, uelut primitie spiritus, unde mundum ditaremus, accepimus, exspectat redemptionem corporis nostri,  id est totius Ecclesie, que in eternum est regnatura cum Christo.



EuANGELIUM LUCAE, CAP. uI.

»Estote misericordes, sicut et pater uester misericors est. Nolite iudicare, et non iudicabimini. Nolite condemnare et non condemnabimini. Dimittite, et dimittemini, date, et dabitur uobis, mensuram bonam et confertam, et coagitatam, et supereffluentem dabunt in sinum uestrum. Eadem quippe mensura qua mensi fueritis, remetietur uobis. Dicebat autem illis similitudinem: Nunquid potest cecus cecum ducere? nonne ambo in foueam cadunt? Non est discipulus supra magistrum. Perfectus autem omnis erit, si sit sicut magister eius. Quid autem uides festucam in oculo fratris tui,  trabem autem que in oculo tuo est, non consideras? Aut quomodo potes dicere fratri tuo: Frater, sine eiiciam festucam de oculo tuo, ipse in oculo tuo trabem non uidens? Hypocrita, eiice primum trabem de oculo tuo, et tunc perspicies ut educas festucam de oculo fratris tui.«

Estote misericordes, sicut et pater uester misericors est.  Misericors est Deus super ingratos et malos, uel multiplici sua misericordia, qua etiam iumenta saluat, temporalia bona largiendo, uel celestia dona singulari gratia qua electos solum glorificat inspirando. Sed siue hoc, siue illud, siue utrumque intelligas, magna Dei bonitate fit, que nobis imitanda precipitur, si filii Dei esse uolumus.


Nolite iudicare, et non iudicabimini, nolite condemnare, etc. Hoc loco, nichil aliud nobis precipi existimo, nisi ut ea facta, que dubium est quo animo fiant, in meliorem partem interpretemur, quod enim scriptum est: Ex fructibus eorum cognoscetis eos , de manifestis dictum est, que non possunt bono animo fieri, sicuti sunt, stupra uel blasphemie, uel furta, uel ebrietates, et si qua sunt alia, de quibus nobis iudicare permittitur. De genere autem ciborum, quia possunt bono animo, et simplici corde, sine uitio concupiscentie, quicunque humani cibi indifferenter sumi, prohibet Apostolus iudicare eos qui carnibus uescebantur, et uinum bibebant, ab eis qui se ab huiusmodi alimentis temperabant.  Qui manducat, inquit, non manducantem non spernat, et qui non manducat, manducantem non iudicet . Ad hoc pertinet etiam illud, quod alio loco dicit: Nolite ante tempus iudicare quidquam, quoadusque ueniat Dominus, et illuminet abscondita tenebrarum, et manifestabit cogitationes cordis . Sunt autem quedam facta media, que ignoramus quo animo fiant, quia et bono et malo fieri possunt, de quibus temerarium est iudicare, maxime ut condemnemus. Horum autem ueniet tempus ut iudicentur, cum Dominus illuminabit abscondita tenebrarum, et manifestabit cogitationes cordis. Duo sunt autem in quibus temerarium iudicium cauere debemus, cum incertum est, qualis futurus sit, qui nunc uel malus uel bonus apparet.


Dimittite et dimittemini, date et dabitur uobis. Dimittere nos iniurias, dare beneficia iubet, ut nobis peccata dimittantur, et uita detur eterna. Qua sententia breui, sed eximia, cuncta que latissime de conuersando cum inimicis mandauerat, comprehendendo concludit.

Mensuram bonam, et confertam, et coagitatam, et supereffluentem dabunt in sinum uestrum. Huic simile est, quod alibi dicit, ut et ipsi recipiant uos in eterna tabernacula . Non enim pauperes ipsi, sed Christus mercedem his, qui eleemosynam fecere redditurus est, quam tamen in sinum dare dicuntur, quia promerende illius occasionem dedere, cum uel egentes misere, uel improbe seuientes, fortiorum sunt et tolerati patientia, et beneficentia  sustentati, et ad ipsam aliquoties fidem dulci gratia prouocat.

Eadem quippe mensura, qua mensi fueritis, remetietur uobis. Et Apostolus ad eleemosynam Corinthios hortans inter alia dicit: Hoc autem dico, qui parce seminat, parce et metet, et qui seminat in benedictionibus, de benedictionibus et metet. Potest autem et de omnibus que mente, manu, lingua, gerimus accipi, quia tu reddes singulis, inquit, secundum opera eorum.

Dicebat autem illis et similitudinem. Nunquid potest cecus cecum ducere, nonne ambo in foueam cadent? Sensus huiuscemodi sententie pendet ex superioribus, ubi de danda eleemosyna, et iniuria dimittenda precipitur. Si te, inquit, ira contra uiolentum,  et contra petentem cecauerit, nunquid tua mente uitiata, uitium eius curare poteris? Aut ille solus qui iniuriam fecit, et non tu etiam, qui ferre nesciebas reus deputaberis? At si mitem te tranquillique pectoris eius improbitas inuenerit, et ille ad penitentiam mouebitur, et tu patientie premio donaberis, quia cecum uidente oculo, hoc est, corde sereno ducere curabas ad lumen.

Non est discipulus super magistrum, perfectus autem omnis erit, si sit sicut magister eius. Si magister qui utique quasi Deus potuit, non suas ultum ire iniurias, sed ipsos maluit insecutores patiendo reddere mitiores, eamdem necesse est, discipuli qui  puri homines sunt regulam perfectionis sequantur.

Quid autem uides festucam in oculo fratris tui, trabem autem que in oculo tuo est, non consideras? Et hoc ad superiora respicit, ubi cecum a ceco duci, id est, peccantem a peccatore castigari non posse premonuit. Multi enim superbia, uel odio , uel auaritia, uel alio quolibet crimine preuenti, leuia hec aut nulla iudicantes, acerrime corripiunt eos, quos subita uiderint ira turbatos, oculum mentis a solito puritatis statu quasi festuca irruente mutasse, atque immemores dominici precepti, quo ait: Nolite condemnare, et non condemnabimini , magis amant uituperare et damnare, quam emendare atque corrigere.

Et quomodo potes dicere fratri tuo, frater, sine  eiiciam festucam de oculo tuo, ipse in oculo tuo trabem non uidens. Hec cum fratre agis, si uerbi gratia, quod ira ille peccauit, tu odio reprehendis. Quantum autem inter festucam et trabem, quasi tantum inter iram distat atque odium. Odium est enim ira inueterata, quasi que uetustate ipsa tantum acceperit, ut merito appelletur trabes. Fieri autem potest, ut si irascaris homini, uelis eum corrigi. Si autem oderis hominem, non potes eum uelle corrigere, et ideo impossibile dicitur, ut festucam fratris oculo demat, qui suo trabem gestat in oculo.

Hypocrita, eiice primum trabem de oculo tuo, et tunc perspicies, ut educas festucam de oculo fratris tui. Id est, primo abs te expelle odium et deinceps  poteris iam eum quem diligis emendare, et est uere multum cauendum et molestum hypocritarum, id est simulatorum genus, qui cum omnium uitiorum et accusationes odio et liuore suscipiant, etiam consultores uideri se uolunt, et ideo pie cauteque uigilandum est, ut cum aliquem reprehendere uel obiurgare necessitas cegerit, primo cogitemus utrum tale sit uitium, quod nunquam habuimus, uel quo caruimus, et si nunquam habuimus cogitemus, et nos homines esse, et habere potuisse. Si uero habuimus, et non habemus, tangat memoriam communis infirmitas, ut illam reprehensionem aut obiurgationem, non odium, sed misericordia precedat, ut siue ad correctionem eius, propter quem id facimus, siue ad peruersionem ualuerit, nam incertus  est exitus. Nos tamen de simplicitate oculi nostri securi simus. Si autem cogitantes nosmetipsos inuenerimus in eo esse uitio, in quo est ille, quem reprehendere parabamus, non reprehendamus neque obiurgemus, sed tamen congemiscamus, et non illum ad obtemperandum nobis, sed ad pariter conandum inuitemus. Raro ergo, et magna necessitate obiurgationes adhibende sunt, ita tamen ut etiam in his ipsis non nobis, sed Deo, ut seruiamus instemus. Ipse est enim finis, ut nichil duplici corde faciamus. Auferentes trabem de oculo nostro inuidentie, uel malitie, uel simulationis, ut ualeamus eiicere festucam de oculo fratris



HEBDOMADA uI POST PENTECOST.



EPIST. BEATI PETRI APOSTOLI, CAP. III.

»Omnes unanimes estote in oratione, compatientes, fraternitatis amatores, misericordes, modesti, humiles. Non reddentes malum pro malo, uel maledictum pro maledicto, sed e contrario, benedicentes, quia in hoc uocati estis, ut benedictionem hereditate possideatis, qui enim uult uitam diligere et uidere dies bonos, cerceat linguam suam a malo, et labia eius ne loquantur dolum. Declinet autem a malo et faciat bonum, inquirat pacem et sequatur eam, quia oculi Domini super iustos, et aures eius in preces eorum. uultus autem Domini super facientes mala. Et quis est, qui uobis noceat, si boni emulatores fueritis? Sed si quid  patimini propter iustitiam, beati. Timorem autem eorum ne timueritis, ut non conturbemini. Dominum autem Christum sanctificate in cordibus uestris.«

Omnes unanimes estote in oratione, compatientes, fraternitatis, etc.  Quoniam superius diuersas personas, conditiones et sexus, congrua sibi discretione docebat, iam nunc omnes communiter admonet in fidei Dominice causa, unum cor et unam habere animam.

Quia in hoc uocati estis, ut benedictionem hereditatis possideatis, etc. Potest benedictio hereditatis et illa intelligi, qua Ecclesia in futura uita Domino perpetuo benedicit, unde et nunc spe futurorum gratulabunda canit: Exaltabo te, Deus meus, rex, et  benedicam nomen tuum in eternum, et in seculum seculi . Quod ergo quisque in futuro inuenire desiderat, hoc in presenti meditari et agere satagat, et conditorem uidelicet et proximum, sincera uoce benedicere, et ipsum diuina pariter ac fraterna benedictione dignum reddere, quia oculi Domini super iustos , et aures eius in preces eorum, uultus autem Domini super facientes mala, quia beatus Petrus malum nos pro malo reddere uetuerat. Imo maledicentibus benedicere iusserat, recte prophetico testimonio astruit, superna inspectione et bonos semper uideri et malos, quatenus meminerimus et nostram patientiam, qua toleramus malos, nostram beneuolentiam, qua persequentibus bona optamus, eterno premio remunerandam,  et persecutores nostros, si penitere noluerint, digno plectendos esse supplicio, si uero penituerint, nos quoque pro ipsorum salute, quam deprecabamur a Domino, coronam iustitie congratulationis accepturos.

Et quis est qui uobis noceat, si boni emulatores fueritis? De his dicit, que nobis aduersariis per uerba contumeliosa, per damna rerum temporalium, per tormenta corporis accedunt. Hec enim et huiusmodi omnia cum fidelibus irrogantur, his duntaxat, qui boni emulatores sunt, et hoc per scientiam, nequaquam eis nocere possunt, sed palmam magis penitentie equanimiter tolerantibus afferunt. E contra illis qui rogant penam accumulando eterna plurimum  nocent. Si quis autem huiusmodi aduersis uictus deuicit, non huic ille qui malum intulit, sed ipse sibi qui hec patienter ferre recusauit, nocuit; neque eorum domus, quam uir sapiens edificauit, ideo non cecidit, quia uiolentias tempestatum non pertulit, sed quia fundata erat supra petram ; nec rursus ea, quam stultus stulte fabricauit, ideo cecidit, quia pulsata tempestatibus est, sed quia super arenam posita erat. Utramque etenim equaliter aduersitas feriens tentauit, sed uni firmitas fundamenti coronam perseuerantie tribuit, alteram flagellis structure stultitia strauit.

Sed et si quid patimini propter iustitiam, beati. Non solum, inquit, nichil uobis nocet, qui bonum facientibus male irrogat, sed etiam cum uos propter  bona que exsecratur, hostis insequitur, causam uobis maioris beatitudinis prestat, cum patientie uestre uires exercet, iuxta illud Euangelicum: Beati qui persecutionem patiuntur propter iustitiam .

Dominum nostrum Iesum Christum sanctificate in cordibus uestris. Quid est Dominum sanctificare in cordibus uestris, nisi sanctitatem eius, quam sit incomprehensibilis glorie, intimo cordis affectu contueri, quod est maximum nobis presidium contra insidias ac uiolentiam terrentis inimici, semper uidelicet intueri, quantum in se sperantibus uincendi fortitudinem dare ualet, cuius inestimabilis sanctitas fulget.



ITEM ALIA EXPOSITIO IN EAMDEM EPISTOLAM.


Omnes unanimes in oratione estote. Fraternitatis unanimitas, uelut urbs inexpugnabilis, hostium non patet insidiis. Habet enim sancta Ecclesia, ut Salomon ait, castrorum aciem ordinatam , quam tyranni et persecutores, una cum auctore suo diabolo non ualent irrumpere, quia muniente Christo, nec martyres persecutio, nec uirgines carnalis delectatio, nec misericordes cupiditas, nec humiles temporalis glorie deuincit ambitio.

Compatientes. Sicut enim gaudere debemus cum gaudentibus, ita et flere cum flentibus, sicut Paulus faciebat Apostolus, qui dicebat: Quis infirmatur, et ego non infirmor ?

Fraternitatis amatores.  Qui ergo amat homines, aut quia iusti sunt, aut ut iusti sint,  amare debet. Sic enim et seipsum amare debet, aut quia iustus est, aut ut iustus sit. Dilectionem autem fraternam quantum commendet Ioannes apostolus attendamus: Qui diligit, inquit, fratrem suum, in lumine manet, et scandalum in eo non est. Et iterum: Dilectissimi, diligamus inuicem, quia dilectio ex Deo est, et omnis qui diligit ex Deo natus est, et cognouit Deum; et Dominus inquit, mandatum nouum do uobis, ut diligatis uos inuicem, et in hoc scient omnes, quia discipuli mei estis, si uos inuicem dilexeritis.

Misericordes. Scriptum quippe est: Facere misericordiam magis placet Deo, quam uictime ; et qui pronus est, inquit Scriptura, ad misericordiam,  benedicetur . Et Dominus ait: Estote misericordes, quia et pater uester misericors est .

Humiles. Scriptum quippe est: Perdet Deus memoriam superborum, et reliquit memoriam humilium . Et Dominus inquit: Discite a me, quia mitis sum et humilis corde , et ad quem respiciam, dicit Dominus, nisi ad humilem et quietum ?

Non reddentes malum pro malo. Scriptum quippe est: Ne dicas: Reddam malum pro malo, exspecta Deum et liberabit te. Et iterum: Qui uindicari uult, a Deo inueniat uindictam, et peccatum illius seruans seruabitur .

uel maledictum pro maledicto. In hoc enim exemplum  Domini tenendum est, qui cum malediceretur, non maledicebat.

Sed e contrario benedicentes. Ut illud: Benedicite maledicentibus uobis, benedicite, et nolite maledicere .

Quia in hoc uocati estis, ut benedictionem hereditatis possideatis. Benedictio est hereditatis omnis uirtutum copia celestis, in qua sancti heredes quidem Dei, coheredes efficientur Christi, cum audierint: uenite, benedicti patris mei, percipite regnum quod uobis paratum est ab origine mundi .

Qui enim uult uitam diligere, Id est, uitam eternam, uitam beatam, et in perpetuo sine fine mansuram.


Et uidere dies bonos. In quibus sancti cum sanctis iocundentur in celis, qui dies non propter interruptionem noctis, sed propter perpetuitatem dicuntur luminis.

Cerceat linguam suam a malo. Id est, a malo detractionis, maledictionis, ac murmurationis, siue generaliter omnino lingua refrenanda est a malo. Ait enim Iacobus: Si quis dicit se religiosum esse, non refrenans linguam suam, sed seducens cor suum, huius uana est religio . Nam et qui custodit linguam suam, inquit Scriptura, custodit animam suam .

Et labia eius ne loquantur dolum. Dolus non dolor, sed fraus intelligitur, quando aliud corde tenetur, aliud ex ore profertur.


Declinet a malo et faciat bonum. Id est, destruat uitia et uirtutes edificet, relinquat ad que instigat diabolus, et operetur que precepit Christus.

Inquirat pacem, et sequatur eam. Id est, diligenter orando et legendo, et humiliter interrogando perquirat Christum, qui factus est pax nostra, et imitetur eum. Sequi etenim imitari est, siue secundum Apostolum pacem sequatur et sanctimoniam, sine qua nemo uidebit Deum.

Quia oculi domini super iustos. Id est, aspectus diuinitatis.

Et aures eius in preces eorum. Id est, auditio diuina, qua dignatur preces audire iustorum.

uultus autem Domini super facientes mala. Utquid  uultus Domini super facientes mala, sequentia audi: Ut perdat de terra memoriam eorum, id est, de terra uiuentium, ut illud: Deleantur de libro uiuentium, et cum iustis non scribantur .

Et quis est qui uobis noceat? Subauditur nullus, iuxta huius sententie locum, passiones uel persecutiones, non faciunt esse miseros, sed prestant esse beatos.

Si boni emulatores fueritis. Id est, boni Dei, de quo scriptum est: Nemo bonus nisi solus Deus , siue generaliter, siue omnium bonorum emulatores, id est, imitatores fueritis uirtutum.

Sed et si quid patimini propter iustitiam, beati. Subauditur,  eritis: hanc sententiam Dominum dicentem Petrus audierat, ubi ait: Beati qui persecutionem patiuntur propter iustitiam, etc. .

Timorem autem eorum. Id est persecutorum ne timueritis, ut in fide non conturbemini; et hoc Dominus admonuit, ubi ait: Nolite timere eos, qui occidunt corpus, etc., sed potius eum timete qui habet potestatem animam et corpus mittere in gehennam.

Dominum autem Christum sanctificate in cordibus uestris. Ubi Dominus, qui cuncta creando sanctificat, nisi corde pio, nisi pectore casto. Sic Dominus iehsu sanctificandus est in cordibus nostris, ut nomine eius uocemur, id est, Christiani, et ut nichil sanctius eius nomine estimemus. Sanctificemur enim eum in  spe, fide, et caritate, credendo, colendo et adorando, ut ab illo sanctificari pariter mereamur et iustificari.



EuANGELIUM LUCAE, CAP. u.

»Cum turbe irruerent ad Iesum, ut audirent uerbum Dei, et ipse stabat secus stagnum Genezareth. Et uidit duas naues stantes secus stagnum. Piscatores autem descenderant, et lauabant retia. Ascendens autem in unam nauim, que erat Simonis, rogauit eum ut a terra reduceret pusillum. Et sedens docebat de nauicula turbas, ut autem cessauit loqui, dixit ad Simonem: Duc in altum, et laxate retia uestra in capturam. Et respondens Simon, dixit illi: Preceptor, per totam  noctem laborantes, nichil cepimus, in uerbo autem tuo laxabo rete. Et cum hoc fecissent, concluserunt piscium multitudinem copiosam. Rumpebatur autem rete eorum, et annuerunt sociis qui erant in alia naui, ut uenirent et adiuuarent eos, et uenerunt et impleuerunt ambas nauiculas, ita ut pene mergerentur. Quod cum uideret Simon Petrus, procidit ad genua Iesu, dicens: Exi a me, Domine, quia homo peccator sum. Stupor enim circumdederat eum, et omnes qui cum illo erant in captura piscium quam ceperant. Similiter autem Iacobum et Ioannem filios Zebedei, qui erant socii Simonis. Et ait ad Simonem iehsu: Noli timere, ex hoc iam homines eritis capientes.  Et subductis ad terram nauibus, relictis omnibus, secuti sunt eum.«

Cum turbe irruerent ad Iesum, ut audirent uerbum Dei, et ipse stabat, etc.  Stagnum Genezareth idem dicunt esse, quod mare Galilee ab adiacente prouincia dictum. Mare Tyberiadis a proxima ciuitate, que olim Chennereth uocata, sed ab Herode tetrarcha instaurata in honorem Tyberii Cesaris, Tyberias est appellata. Porro Genezar a laci ipsius natura, qua crispantibus aquis, de seipsa sibi excitare aqua auram perhibetur, Greco uocabulo quasi generans sibi auram dicitur. Neque enim in stagni morem sternitur aqua, sed frequentibus ac crispantibus uentis, agitatur, haustu dulcis, et ad potandum habilis. Sed Hebree lingue consuetudine, omnis aquarum  congregatio, siue dulcis, siue salsa, mare nuncupatur. Qui lacus inter fluenta Iordanis, centum quadraginta stadiis in longitudinem, et quadraginta in latitudinem extenditur. Quia ergo stagnum siue mare presens seculum designat, Dominus secus mare stat. Postquam uite labentis mortalitatem deuincens, in ea qua passus est carne, stabilitatem perpetue quietis adiit, turbarum conuentus ad eum, gentium in fide concurrentium typus est, de quibus Isaias: Et fluent, inquit, ad eum omnes gentes, exibunt populi multi et dicent: uenite, ascendamus ad montem Domini .

Et uidit duas naues secus stagnum. Due naues secus stagnum posite circumcisionem et preputium significant, quas bene iehsu uidisse perhibetur, quia  in utroque populo, nouit dominus qui sunt eius, eorumque corda fluctibus seculi huius ad future uite tranquillitatem, quasi ad soliditatem littoris uidendo, hoc est, misericorditer uisitando prouehit.

Piscatores autem descenderant, et lauabant retia. Piscatores sunt ecclesie doctores, qui nos rete fidei comprehensos, et de profundo ad lumen elatos, quasi pisces littori, sic terre uiuentium aduehunt. Quasi enim quedam retia piscantium sunt complexe predicantium dictiones, que eos quos ceperint, in fide non amittant. Unde et retia, quasi retinentia sunt uocata, sed hec retia modo laxantur in capturam, modo lota plicantur, quia non omne tempus est habile doctrine, sed nunc exerenda lingua doctoris, nunc suimet cura gerenda.


Ascendens autem in unam nauem, que erat Simonis, rogauit eum a terra reducere pusillum, et sedens docebat de nauicula turbas. Nauis Simonis est Ecclesia primitiua, de qua Paulus ait: Qui enim operatus est Petro in apostolatu circumcisionis, operatus est et mihi inter gentes . Bene una dicta, quia multitudinis credentium erat cor et anima una , de qua docebat turbas, quia de auctoritate ecclesie docet usque hodie gentes.

Ut cessauit autem loqui, dixit ad Simonem: duc in altum, et laxate retia uestra in capturam.  Quod primo rogauit Simonem nauem a terra reducere pusillum, significat uel temperate utendum uerbo ad turbas, ut nec terrena eis precipiantur, nec sic a  terrenis in profunda sacramentorum recedatur, ut ea penitus non intelligant, uel prius in proximis regionibus gentibus predicandum, ut quod dicitur item Petro, duc in altum, et laxate retia uestra in capturam, ad remotiores gentes, quibus postea predicandum est pertineat.

Et respondens Simon, dixit illi: Preceptor, per totam noctem laborantes, nichil cepimus, in uerbo autem tuo laxabo rete. Nisi Dominus edificauerit domum, in uanum laborant qui edificant eam . Nisi Dominus cor illustrauerit auditorum, doctor in nocte laborat; nisi in uerbo gratie superne laxata fuerint instrumenta disputationum, frustra uocis sue predicator iaculum mittit, quia fides populorum, non sapientia uerbi compositi, sed  diuine uocationis munere preuenit.

Et cum hoc fecissent, concluserunt piscium multitudinem copiosam, rumpebatur autem rete eorum.  Pre multitudine piscium rete rumpebatur, quia nunc ad confessionem fidei, etiam cum electis reprobi tanti intrant, qui ipsam quoque ecclesiam heresibus scindant. Rumpitur autem rete, sed non elabitur piscis, quia suos dominus etiam inter persequentium scandala seruat.

Et annuerunt sociis qui erant in alia naui, ut uenirent et adiuuarent eos. Alia nauis, ut prediximus, est ecclesia de gentibus, que et ipsa non sufficiente una nauicula piscibus impletur electis, quia nouit Dominus qui sunt eius , et apud ipsum certus est suorum numerus electorum. Dumque tot  in Iudea credituros non inuenit, quos ad fidem uitamque predestinatos nouit eternam, quasi alie nauis receptacula piscibus querens suis, corda quoque gentium fidei gratia replet. Et bene rupto rete socia nauis aduocatur, quoniam ante Iudas proditor, ante Simon magus pisces nequissimi capti sunt. Antea Ananias et Saphira fidei rete subdole tentabant ingredi , ante, ut Ioannes testatur, multi discipulorum eius abierunt retro, etiam non cum illo ambulabant . Ac deinde Barnabas et Paulus ad salutem gentium sunt uocati .

Et uenerunt et impleuerunt ambas nauiculas, ita ut pene mergerentur. Harum impletio nauium usque in finem seculi crescit. Sed quod implete merguntur,  hoc est, in submersionem premuntur, non enim submerse, sed tamen sunt periclitate, Apostolus exponit dicens: In nouissimis diebus, erunt tempora periculosa, et erunt homines seipsos amantes, etc. . Nam mergi naues, est homines in seculum, ex quo elati per fidem fuerunt, morum prauitate relabi, qualis et ipse Petrus adhuc in infirmitate positus, hoc loco demonstrat, unde sequitur.

Quod cum uideret Simon Petrus, etc.  Quia carnales quique in ecclesia regimen spiritalium, in quibus maxime Christi persona eminet, a se quodammodo repellunt. Non enim hac uoce lingue dicunt bonis ministris Dei, ut eos a se repellant, sed  uoce morum et actuum suorum suadent a se recedi, ne per bonos regantur. Et eo uehementius quod deferunt eis honorem, et tamen factis suis a se recedere admonent, ut honorificentiam eorum significauerit Petrus cadens ad pedes Domini. Mores autem in eo quod ait: Exi a me, Domine, quia homo peccator sum, quod tamen, quia non fecit Dominus, non enim recessit ab eis, sed eos subductis nauibus ad littus perduxit, significat in bonis et spiritualibus uiris, non esse oportere hanc uoluntatem, ut peccatis turbarum commoti, quo quasi securius tranquilliusque uiuant, munus ecclesiasticum deserant.

Et ait ad Simonem iehsu: Noli timere. Confortat Dominus timorem carnalium, animosque fragilium consolando erigit, ne quis uel de sua conscientia  et culpa tremens, uel de aliorum innocentia stupens, sanctitatis iter formidet adgredi, quod autem sequitur:

Ex hoc iam homines eris capiens. Ad ipsum Petrum specialiter pertinet. Exponit enim ei Dominus, quid hec piscium captura significet, quod uidelicet ipse, sicut nunc per retia pisces, sic aliquando per uerba sit capturus homines, totusque facti huius ordo quid in Ecclesia, cuius ipse typum tenet, quotidie geritur, ostendat, quod uero subiungitur:

Et subductis ad terram nauibus, relictis omnibus secuti sunt eum. Potest significare finem temporis, quo ab huiusmodi seculo, qui Christo inheserint, penitus recessuri sunt. Sciendum est autem hanc  eamdem non esse lectionem, qua Mattheus et Marcus binos de nauiculis piscatores, primo Petrum et Andream, deinde filios Zebedei a Domino narrant esse uocatos; non enim eos Lucas nunc a Domino uocatos, sed tantum Petro fuisse predictum, quod homines esset capturus insinuat, quod non ita dictum est quasi iam pisces nunquam esset capturus. Nam et post resurrectionem Domini legimus eos iuisse piscatum, unde datur intelligi, eos ad capturam piscium ex more remeasse, ut postea fieret, quod Mattheus et Marcus narrant, quando eos binos uocauit. Tunc enim non subductis a terra nauibus, tanquam cura redeundi, sed ita eum secuti sunt, tanquam uocantem ac iubentem, ut sequerentur.



IN uIGILIA SANCTI IOANNIS.



LECTIO HIEREMIAE PROPHETAE, CAP. I.

»Priusquam te formarem in utero noui te, et antequam exires de uulua sanctificaui te, et Prophetam in gentibus dedi te, et dixi, ah ah ah, Domine Deus: Ecce nescio loqui, quia puer ego sum. Et dixit Dominus ad me: Noli dicere, quia puer sum, quoniam ad omnia que mittam te ibis, et uniuersa que mandauero tibi loqueris. Ne timeas a facie eorum, quia tecum ego sum, ut eruam te dicit Dominus. Et misit Dominus manum suam et tetigit os meum, et dixit Dominus ad me: Ecce dedi uerba mea in ore tuo, ecce constitui te super gentes et super regna, ut euellas et destruas et disperdas,  et dissipes et edifices et plantes, dicit Dominus omnipotens.«

Priusquam te formarem in utero noui te, et antequam exires de uulua sanctificaui te, et prophetam in gentibus dedi te. Non quod ante conceptionem, ut hereses suspicantur, fuerit Hieremias, sed quod prescierit eum futurum Dominus, cui necdum facta, iam facta sunt, secundum illud quod Apostolus loquitur, qui uocat ea, que non erant, quasi ea que essent . Quidam hunc locum super saluatore intelligunt, qui proprie propheta est gentium, et per apostolos uocauit omnes nationes. Iste enim uere priusquam in utero formaretur uirginali, et antequam exiret de uulua matris, sanctificatus in utero est, et notus patri, quippe qui semper in patre, et in quo  semper pater.

Et dixit, ah ah ah, Domine Deus, ecce nescio loqui, quia puer ego sum. Noli dicere, quia puer sum, quoniam ad omnia que mittam te ibis, et uniuersa que mandauero tibi loqueris, ne timeas a facie eorum, quia tecum ego sum ut eruam te, dicit Dominus. Quando autem uenit in corpus humanum, dicit in exordio: nescio loqui, quia iuuenis ego sum: iuuenis propter dispensationem, senex iuxta hoc quod primogenitus omnis creature. Iuuenis, quia in consummatione etiam seculi et in extremum huius uite tempus aduenit, dicit itaque, nescio loqui. Scio enim quedam maiora loqui, scio eloquium tuum, uerbum tuum sum. Tibi scio loqui, hominibus nescio loqui, iuuenis sum.


Et misit Dominus manum suam, et tetigit os meum et dixit Dominus, etc. Sermone Dei suffodietur atque destruetur illa, quam consumet iehsu spiritu oris sui, et destruet aduentu presentie sue , omnem scilicet sacrilegam peruersamque doctrinam disperdet in perpetuum. Porro ea que eleuantur contra scientiam Dei, et in sua confidunt sapientia, que apud Deum stultitia est, dissipabit atque deponet, ut edificentur pro his similia, et in loco superiorum que destructa sunt, et euulsa exstruantur atque plantentur, que Ecclesiastice conueniunt ueritati, et impleatur illud quod dicit Apostolus: Dei edificatio, Dei agricultura estis . Multi hunc locum super persona Christi intelligunt. [Figure: [Hebrew text] 2Kb]  enim interpretatur excelsus Domini, qui destruxit regna diaboli, que sibi in excelso monte ostenderat, aduersarias perdidit potestates, delens chirographum errorum in cruce, de quibus et in Psalmo post historie ueritatem loquitur: Quare fremuerunt gentes, et populi meditati sunt inania? Astiterunt reges terre et principes conuenerunt in unum ? Pro his euulsis, destructis, perditis et in inferiora detractis, edificatur Ecclesia Dei.



EuANGELIUM LUCAE, CAP. I.

»Fuit in diebus Herodis regis Iudee sacerdos quidam nomine Zacarias, de uice Abia, et uxor illi de filiabus Aaron, et nomen eius Elizabet. Erant autem iusti ambo ante Deum, incedentes in omnibus mandatis et iustificationibus Domini sine  querela, et non erat illis filius, eo quod esset Elizabet sterilis, et ambo processissent in diebus suis. Factum est autem cum sacerdotio fungeretur Zacarias in ordine uicis sue ante Deum, secundum consuetudinem sacerdotii sorte exiit, ut incensum imponeret, ingressus in templum Domini, et omnis multitudo populi erat orans foris, hora incensi. Apparuit autem illi angelus Domini, stans a dextris altaris incensi. Et Zacarias turbatus est uidens, et timor irruit super eum. Ait autem ad illum angelus: Ne timeas, Zacaria, quoniam exaudita est deprecatio tua, et uxor tua Elizabet pariet tibi filium, et uocabis nomen eius Ioannem. Et erit tibi gaudium et exsultatio, et multi in natiuitate eius gaudebunt. Erit enim magnus coram  Domino, et uinum et siceram non bibet, et Spiritu sancto replebitur, adhuc ex utero matris sue, et multos filiorum Isrel conuertet ad Dominum Deum ipsorum. Et ipse precedet ante illum in spiritu et uirtute Elie, ut conuertat corda patrum in filios, et incredulos ad prudentiam iustorum, parare Domino plebem perfectam.«

Fuit in diebus Herodis regis Iudee sacerdos nomine Zacarias.  Sacrosancta precursoris Domini nobilitas non solum a parentibus, sed a progenitoribus gloriosa descendit, quatenus aduentus illius fidem, non subita inspiratione conceptam, uerum auita magis propagatione susceptam liberius predicaret.


De uice Abia. uiginti quatuor de sacerdotibus ordines in ministerio domus Domini sorte a Salomone sunt diuisi, in quibus Abia familie, de qua Zacarias ortus est, sors contigit octaua. Non frustra primus Noui Testamenti preco in octaua sortis uice nascitur, quia sicut septenario sepe numero propter sabbatum uetus Testamentum, sic Nouum aliquoties octonario propter sacramentum resurrectionis exprimitur; unde quia non aliter quam per obseruantiam utriusque testamenti regni celestis aula penetratur, recte et in templo Salomonis mysticus quindecim graduum ascensus fuisse narratur.

Et uxor eius de filiabus Aaron. Plena igitur laudatio, qua genus, mores, officium, factum, iudicium comprehendit. Genus in maioribus, mores in equitate,  officium in sacerdotio, factum in mandato, in iustificatione iudicium.

Erant autem iusti ambo ante Deum. Beatus qui in conspectu Dei iustus est, atque laudabilis. Euenit quippe, ut laudent homines eum, qui non est laudabilis, et ei detrahant, qui minime detractione dignus est. Solus Deus, et in laude, et in uituperatione iustus est iudex.

Incedentes in omnibus mandatis et iustificationibus Domini sine querela. Plerumque iustitia durior, hominum querelam prouocat, que uero temperata est, ipsa sue dulcedinis gratia etiam inuidie querimoniam uitat.

 Quando enim facimus mandatum Dei,  et in conscientia nostra uane glorie sordes spargimus, ut hominibus placeamus, non illud absque querela facimus.

Factum est autem cum sacerdotio fungeretur Zacarias, etc. Qui enim sorte eligitur, humano iudicio non comprehenditur, ille igitur querebatur, quem iste figurabat, uerus in eternum sacerdos, cui dicitur: Tu es sacerdos in eternum , qui non hostiarum cruore, sed proprio, Patrem Deum generi reconciliaret humano. Sed tunc sanguis fundebatur, in specie sacerdos ordinabatur. Nunc quia ueritas uenit, relinquamus speciem, et ueritatem sequamur. Tunc quidem uices erant, nunc autem est perpetuitas. Quem alium significabat Zacarias sacerdos, nisi eum sacerdotem, cui sacrificium non esset commune  cum ceteris, qui non in manu factis templis sacrificaret pro nobis, sed in sui corporis templo nostra peccata uacuaret.

Sorte exiit ut incensum poneret, etc. Incensum autem in sancta sanctorum a pontifice deferri, exspectante foris templum omni populo, decima die septimi mensis est iussum. Et hanc diem expiationis, siue propitiationis uocari, que apud nos ob uarium lune discursum, a qua menses computant Hebrei, modo in Septembri mense, modo incipit in Octobri, quia scilicet mensis, quo Pascha geritur, anni principium tenet, dicente Domino: Mensis iste uobis primus erit in mensibus anni. Decima die mensis huius tollat unusquisque agnum, etc. Huius diei mysterium impleuit uerus pontifex iehsu, quando completa  dispensatione carnis in sanguine proprio, celi secreta subiit, ut propitium nobis faceret patrem, et interpellaret pro peccatis eorum, qui adhuc pre foribus orantes exspectant et diligunt aduentum eius.

Apparuit autem illi angelus Domini, etc. Non immerito angelus uidetur in templo, quia ueri sacerdotis iam nuntiabatur aduentus, et celeste sacrificium parabatur, in quo angeli ministrarent. Utinam et nobis a dolentibus uel sacrificium deferentibus assistat angelus. Non enim dubites assistere angelum, quando Christus assistit. Christus immolatur, etenim pascha nostrum immolatus est Christus.

 Bene angelus et in templo et iuxta  altare et a dextris apparet, quia uidelicet, et ueri sacerdotis aduentum, et mysterium sacrificii, uniuersalis et celestis doni gaudium predicat. Nam sicut per sinistram presentia, sic per dexteram sepe bona pronuntiantur eterna.

Ait autem ad illum angelus: Ne timeas, Zacaria, etc. Deprecationem dicens exauditam, partum continuo promittit uxoris. Non quod ille, qui pro populo oblaturus intrauerat, relictis publicis uotis, pro accipiendis filiis orare potuerit, sed quod dicit: Exaudita est deprecatio tua, pro populi redemptione significat. Quod uero adiungit, et uxor tua pariet tibi filium, eiusdem redemptionis ordinem pandit, quod uidelicet natus Zacarie filius, redemptori  illius populi preconando sit iter facturus.

Et erit gaudium tibi, et exsultatio, etc. Et notandum quod, nato precursore, multi gaudent. Nato autem Domino, annuntiat angelus gaudium magnum, quod erit omni populo, quia uidelicet hic salutem multis predicare, ille omnibus qui uelint, aduenit donare.

Et erit magnus coram Domino.  Non corporis hic, sed anime magnitudinem declarauit. Est coram Domino magnitudo anime, magnitudo uirtutis, est etiam paruitas anime, et pueritia uirtutis.

uinum et siceram non bibet.  Sicera interpretatur ebrietas, Hebraice [Figure: [Hebrew text] 2Kb] ; quo uocabulo Hebrei omne quod inebriari potest poculum siue de  pomis siue de frugibus seu de qualibet alia materia confectum significant. Decet enim uas celesti gratie mancipatum a seculi illecebris castigari; nec uino, in quo est luxuria, inebriari eum, qui musto Spiritus sancti desiderat impleri.

Et Spiritu sancto replebitur adhuc ex utero matris sue.  Non est dubium uerum hoc angeli esse promissum, siquidem sanctus Ioannes antequam nasceretur, matris adhuc in utero positus, spiritus accepti gratiam designauit. Cui enim adest spiritus gratie, nichil deest, et cui Spiritus sanctus infunditur, magnarum est plenitudo uirtutum.

Et multos filiorum Isrel conuertet ad Dominum Deum ipsorum. Cum Ioannes qui Christo testimonium  perhibens, in eius fide populos baptizabat, dicitur filios Isrel ad Dominum Deum ipsorum conuertisse, patet profecto Christum esse Dominum Deum ipsorum.

Et ipse precedet ante illum in spiritu et uirtute Elie. Bene in spiritu et uirtute Elie precedere dicitur, quia sicut ille preco uenturi iudicis, ita hic preco factus est redemptoris. Unde et conuersatione prorsus simillima, ambo deserta secuti, uictu frugi, uestitu inculti, cinctu sunt despecti, ambo regis et regine uesaniam tolerarunt. Ille Iordanem celum petiturus diuisit, hic ad lauacrum salutare quo celum petatur, conuertit. Hic cum Domino uersatur in terris, ille cum eo manifestatur in gloria.


Ut conuertat corda patrum in filios, et incredulos ad prudentiam, etc. Corda patrum in filios conuertere, est spiritualem sanctorum antiquorum scientiam populis predicando infundere. Prudentia uero iustorum est, non de legis operibus iustitiam presumere, sed ex fide salutem querere.



IN NATALI SANCTI IOANNIS BAPTISTAE.



LECTIO ISAIAE, CAP. XLIX.

»Audite, insule, et attendite, populi, de longe. Dominus ab utero uocauit me, de uentre matris mee recordatus est nominis mei. Et posuit os meum, quasi gladium acutum, sub umbra manus sue protexit me: Et posuit me sicut sagittam  electam, in pharetra sua abscondit me, et dixit mihi: Seruus meus es tu, Isrel, quia in te gloriabor: Et nunc hec dicit Dominus, Formans me ex utero seruum sibi, dedi te in lucem gentium, ut sis salus mea usque ad extremum terre. Reges uidebunt et consurgent principes, et adorabunt Dominum Deum tuum et sanctum Isrel, qui elegit te.«

Audite, insule, et attendite, populi, de longe.  Post uocationem ergo reliquiarum Isrel et abiectionem in incredulitate populi permanentis, de quibus dixerat: Non est pax impiis, dicit Dominus ; transit ad Ecclesias de gentibus congregatas, et eis sub Insularum nomine loquitur, que persecutorum insidiis, quasi maris fluctibus patent,  et ex omni parte seuiente naufragio tunduntur potius quam mouentur. Ac ne quis putet uiolentam esse expositionem nostram, et non ad gentes pertinere quod dicitur, sed ad synagogas populi Iudeorum.

Et attendite, populi siue gentes, de longe. Hoc est, ab extremis finibus terre, uelut Septuaginta transtulerunt, . Post tempus multum stabit, hoc est, non hoc tempore quo dicuntur, sed post multa fient tempora, sequitur.

Dominus, inquit, ab utero uocauit me, de uentre matris mee, etc. Quod nunc interim audientibus uidetur obscurum, postea autem cunctis gentibus notum fiet, quando Gabriel Ioseph de partu dixerit uirginali, et uocabis nomen eius Iesum, ipse  enim saluum faciet populum suum a peccatis eorum .

Et posuit os meum, quasi gladium acutum. Posuit quoque os eius, quasi gladium acutum, ut spiritu oris sui interficiat impium. De quo gladio ipse in Euangelio loquitur. Non ueni pacem mittere in terra, sed gladium , malos a bonis separans. uenit enim diuidere hominem contra patrem suum, et filiam contra matrem suam, et nurum contra socrum suam.

Et in umbra manus sue protexit me. In umbra manus Dei se esse protectum asserit, ut carnis uilitas diuinitatis potentia tegeretur, angelo ad uirginem nuntiante: Spiritus sanctus superueniet in te, et uirtus Altissimi obumbrabit tibi 


Et posuit me, quasi sagittam electam. Quando dicit sagittam electam, ostendit habere Deum sagittas plurimas, sed non electas, que sagitte Prophete sunt et Apostoli, qui in toto orbe decurrunt, de quibus in alio loco canitur. Sagitte tue acute, potentissime, populi sub te cadent. Et iterum: Sagitte potentis acute, cum carbonibus desolatoriis . Christus autem de multis sagittis et filiis plurimis una sagitta electa, et filius unigenitus est, quam in pharetra sua abscondit, id est, in humano corpore, ut habitaret in eo plenitudo diuinitatis corporaliter. Raraque est credentium fides, cui et supra dicitur: Tu es Deus absconditus, et nesciebamus. Qua sagitta et sponsa uulnus accipiens loquitur  in Cantico canticorum: uulnerata caritate ego sum .

Seruus meus es tu, quia in te glorificabor. Seruus, quia cum in forma Dei esset, formam serui est dignatus assumere . Ostendit eum appellari seruum, qui sit formatus ex utero, qui et in Psalmo dicit: De uentre matris mee, Deus meus es tu. Et Isrel, quia natus de semine Iudeorum, quodque de nullo alio seruorum intelligi potest, iungitur: Quia in te glorificabor. Dicit enim et ipse in Euangelio: Pater glorificaui nomen tuum , qui in Psalmo loquitur: Exsurge gloria mea, exsurge psalterium et cythara , id est omnium uirtutum chorus.

Dedi te in lucem gentium, ut sis salus mea, usque  ad extremum terre. Id est, ut illumines uniuersum mundum, et salutem meam, per quam omnes salui fiant usque ad extremum terre facias peruenire. Hec enim per apostolorum predicationem facta cognoscimus, de quibus Psalmista predicens, ait: In omnem terram exiuit sonus eorum, et in fines orbis terre uerba eorum .

Reges uidebunt, et consurgent principes, et adorabunt propter Dominum Deum tuum, et sanctum Isrel, qui elegit te. Hec fient quando uenerit Christus in gloria patris cum angelis suis, et sederit in throno glorie sue, iudicare uiuos et mortuos . Tunc omnes adorabunt propter Dominum patrem suum, quia fidelis est, qui elegit eum. Siue ita intelligendum: Reges quorum cor in manu Dei est, et  ecclesie principes adorabunt eum, quia fidelis est dominus sanctus Isrel. De Christo etenim et que sequuntur intelligi possunt, dicit enim: In tempore placito exaudiui te, et in die salutis auxiliatus sum tui. Huius testimonio Apostolus usus est, dicens: Tempore opportuno exaudiui te, et in die salutis auxiliatus sum tui, ecce nunc tempus acceptabile, nunc dies salutis . Tempus placitum et opportunum, et dies salutis passio saluatoris est, et resurrectio, cui et idem pater in subsequentibus ait: Dedi te in fedus populi, ut suscitares terram, et possideres hereditates dissipatas, ut diceres his qui uincti sunt, exite, et his qui in tenebris, reuelamini. In fedus populi subauditur Iudeorum, his uidelicet, qui ex illis credere uoluerunt, et suscitauit terram, que in  idololatrie iacebat erroribus, et possidebit hereditates dissipatas, que habitatorem non habebant dominum, et dicit his, qui peccatorum uinculis stringebantur: Exite, quia funibus peccatorum suorum unusquisque constringitur, et his qui sedebant in tenebris, et lucem uidere non poterant, ait: Reuelamini, hi enim omnes postquam conuersi fuerint, et clarum lumen Christi aspexerint, pascentur in uiis et semitis sacrarum scripturarum, et dicent: Dominus pascit me, et nichil mihi deerit, in loco pascue ibi me collocauit. Super aquam refectionis educauit me .



EuANGELIUM SECUNDUM LUCAM, CAP. I.

»Elizabeth impletum est tempus pariendi, et peperit  filium. Et audierunt uicini et cognati eius, quia magnificauit dominus misericordiam suam cum illa, et congratulabantur ei. Et factum est in die octauo. uenerunt circumcidere puerum, et uocabant eum nomine patris sui Zacariam. Et respondens mater eius et dixit, nequaquam, sed uocabitur Ioannes. Et dixerunt ad illam: Quia nemo est in cognatione tua qui uocetur hoc nomine. Innuebant autem patri eius, quem uellet uocari eum. Et postulans pugillarem, scripsit dicens: Ioannes est nomen eius, et admirati sunt uniuersi. Apertum est autem illico os eius et lingua, et loquebatur benedicens Deum. Et factus est timor super omnes uicinos eorum, et super omnia montana Iudee diuulgabantur omnia uerba hec.  Et posuerunt omnes qui audierunt in corde suo dicentes: Quis putas puer iste erit? Etenim manus Domini erat cum illo. Et Zacarias pater eius impletus est spiritu sancto et prophetauit dicens: Benedictus Dominus Deus Isrel, quia uisitauit et fecit redemptionem plebis sue.«

Elizabeth autem impletum est tempus pariendi, et peperit filium.  uerbum impletionis sancta scriptura in bonorum tantum ortu, uel obitu, uel actu ponere consueuit, quarum uitam plenitudinem perfectionis habere significat. Denique Elizabeth impletum est tempus pariendi. Impleti sunt dies Marie ut pareret. Impleuit Salomon edificare domum Domini. Defunctus est Abraham uel alius aliquis patrum senex et plenus dierum, et postquam uenit plenitudo  temporis, misit Deus filium suum, at contra dies impiorum inanes, et uacui; uiri enim sanguinum et dolosi non dimidiabunt dies suos .

Et audierunt uicini et cognati eius, quia magnificauit Dominus misericordiam suam cum illa, et congratulabantur ei  Habet sanctorum editio letitiam plurimorum, quia commune est bonum. Iustitia enim communis est uirtus, et ideo in ortu iusti future uite insigne promittitur, et gratia secutura uirtutis exsultatione uicinorum prefigurante signatur.

Et factum est in die octaua, uenerunt circumcidere puerum et uocabant eum nomine patris sui Zacariam, et respondens mater eius dixit: nequaquam, sed uocabitur  Ioannes. Mire sanctus euangelista premittendum putauit, quod plurimi infantem patris nomine Zacarie appellandum putarunt, ut aduertas matri non nomen alicuius displicuisse degeneris, sed id sancto infusum spiritu, quod ab angelo ante Zacarie fuerat prenuntiatum. Et quidem ille mutus intimare uocabulum filii nequiuit uxori, sed per prophetiam Elisabeth didicit, quod non didicerat a marito.

Et dixerunt ad illam, quia nemo est in cognatione tua, qui uocetur hoc nomine. Innuebant patri eius, quem uellet uocare eum, et postulans pugillarem scripsit dicens: Ioannes est nomen eius, et mirati sunt uniuersi. Ioannes est, inquit, nomen eius, hoc est  non ei nos nomen imponimus, quia iam a Deo nomen accepit, habet uocabulum suum, quod agnouimus non quod elegimus, nec mireris si nomen mulier, quod non audiuit asseruit, quando spiritus sanctus, qui angelo mandauerat, reuelauit. Neque poterat Domini ignorare prenuntium, que prophetauerat Christum. Et bene additur: Quia nemo in cognatione eius uocatur hoc nomine, ut intelligas nomen non generis esse, sed uatis.

Apertum est illico os eius et lingua et loquebatur benedicens Deum, et factus est timor super omnes uicinos eorum. Quia uox clamantis in deserto est nata, merito est lingua parenti soluta, neque enim patrem a laudibus silere decebat, qui uerbi precone sibi nato gaudebat, quippe cui labia que incredulitas  uinxerat, fides iam soluit. uerum hec etiam allegorice si quis perscrutari desiderat, Ioannis celebrata natiuitas, gratie Noui Testamenti est inchoata sublimitas. Cui uicini et cognati patris nomen quam Ioannis imponere malebant, quia Iudei, qui legis ei obseruatione, quasi affinitate iuncti erant, magis iustitiam, que ex lege est, sectari, quam fidei gratiam suscipere cupiebant. Sed Ioannis, hoc est, gratie Dei uocabulum mater uerbis, pater litteris intimare satagunt. Quia et lex ipsa psalmique ac prophete apertis sententiarum uocibus gratiam Christi predicant, et sacerdotium illud uetus figuratis ceremoniarum et sacrificiorum umbris eidem testimonium perhibet. Pulchreque Zacarias octaua die prolis edite loquitur, quia per Domini resurrectionem,  que octaua die post septimam sabbati facta est, occulta sacerdotii legalis arcana patuerunt, linguaque pontificum Iudeorum, quam diffidentie uincula strinxerant, intelligentie rationabili est uoce soluta.

Et super omnia montana Iudee diuulgabantur omnia uerba hec. Et posuerunt in corde suo dicentes: Quid putas puer iste erit, etenim manus Domini erat cum illo. Magna opera Domini, exquisita in omnes uoluntates eius . Ecce enim unum Zacarie silentium, non ipsi tantum cum datur ad penam incredulitatis, et signum credendi proficit, sed et cum aufertur, omnes uicinos eius miraculo ac timore stupefacit. Omnia circumquaque montana fama nati prophete profundit. Omnes qui  audire poterant, ad perquirendum diligentius pueri qui natus est modum statumque sollicitat, ut his uidelicet atque huiusmodi futurus Christi propheta commendetur auspiciis, iterque  precursori ueritatis precurrentia signa prebeant.

Et Zacarias pater eius impletus est spiritu sancto, et prophetauit dicens: Benedictus Dominus Deus Isrel, quia uisitauit et fecit redemptionem plebis sue. Quanta superni muneris est largitas, si prompta ad accipiendum nostre fidei sit pietas. Ecce loquela que sola est ablata diffidenti, cum spiritu prophetie est restituta credenti. uisitauit autem Dominus plebem suam, quasi longa infirmitate tabescentem, et  quasi uenditam sub peccato unici filii sui sanguine redemit. Quod quia beatus Zacarias proxime faciendum cognouerat, prophetico more quasi iam factum narrat. Et notandum quod uisitasse et redemisse plebem suam dicitur, non quia uidelicet, hanc ueniens suam inuenit, sed quia uisitando suam fecit, cui simile est quod in Prouerbiorum fine de eadem plebe cantatur: Mulierem fortem quis inueniet ? Neque enim eamdem mulierem, uidelicet Ecclesiam, fortem, id est, fidem deuotam inuenit, sed sibi desponsando fortem reddidit, quia sue fidei sublimitate perfecit.



IN uIGILIA SANCTI PETRI APOSTOLI.



LECTIO ACTUUM APOSTOLORUM, CAP. III.


»Petrus et Ioannes ascendebant in templum ad horam orationis nonam. Et quidam uir, qui erat claudus ex utero matris sue baiulabatur, quem quotidie ponebant ad portam templi, que dicitur Speciosa, ut peteret eleemosynam ab intreuntibus in templum. Is cum uidisset Petrum et Ioannem, incipientes introire in templum, rogabat ut eleemosynam acciperet. Intuens autem in eum Petrus cum Ioanne dixit: Respice in nos. At ille intendebat in eos, sperans se aliquid accepturum ab eis. Petrus autem dixit: Argentum et aurum non est mihi, quod autem habeo, hoc tibi do: In nomine Iesu Christi Nazareni, surge et ambula. Et apprehensa eius manu dextera, alleuauit eum. Et  protinus consolidate sunt bases eius et plante, et exsiliens stetit et ambulabat. Et intrauit cum illis in templum, ambulans et exsiliens et laudans Deum. Et uidit eum omnis populus ambulantem et laudantem Deum, cognoscebant autem illum, quoniam ipse erat, qui ad eleemosynam sedebat, ad speciosam portam templi, et repleti sunt omnes stupore et exstasi, in eo quod acciderat illi.«

Petrus et Ioannes ascendebant in templum ad horam orationis nonam. Apostoli nona hora templum ingressuri, primo claudum diu debilem saluant, deinde ad uesperam usque laborantes, multa hominum millia uerbo fidei imbuunt. Quia doctores Ecclesie, in finem mundi uenientes, et languenti prius Isreli, et  postmodum etiam gentilitati predicant. Hi sunt enim operarii, quos nona et undecima hora in uineam paterfamilias inducit .

Et quidam uir, qui erat claudus ex utero matris sue, baiulabatur. Quia populus Isrel non solum Domino incarnato , sed a primis etiam legis temporibus date rebellis exstitit, quasi ex utero matris claudus fuit, quod bene Iacob cum angelo luctante, benedicto quidem, sed claudicante figuratur, quia populus Domino in passione preualens, in quibusdam per fidem benedictus, in quibusdam uero est per infidelitatem claudus.

Quem ponebant quotidie ante portam templi que dicitur Speciosa, etc. Porta templi Speciosa Dominus  est, per quem si quis introierit, saluabitur. Ad hanc portam debilis Isrel ire non ualens, legis, prophetarumque uocibus affertur, ut ab ingredientibus interiora sapientie fidei audiende deposcat auxilium, qui uaticinia futurorum, quasi ad portam ponunt auditores. Sed Petri est in templum perducere, cui pro confessione forti, et cognomen petre et claues celi sunt date.

Argentum et aurum non est mihi. Habuit quidem uetus tabernaculum iustificationes culture, et sanctum seculare auro argentoque distinctum, sed metallis legis sanguis Euangelii pretiosior emicat, et populus ille, qui ante auratos postes mente debili iacuerat, in nomine crucifixi saluatus, templum regni celestis ingreditur . Alioquin beatus  Petrus, Dominici memor precepti, quo dicitur: Nolite possidere aurum et argentum , pecuniam quam ad pedes apostolorum ponebant, non sibi recondere, sed ad usus pauperum, qui sua patrimonia reliquerant, reseruare solebat.

Et apprehensa manu eius dextera, alleuauit eum, etc. Quem uerbo erigit, hunc etiam dextera confortat, quia sermo docentis, in corde auditorum minus ualet, si non etiam proprie actionis commendetur exemplis.

Et exsiliens stetit et ambulabat et intrauit cum illis in templum. Ordo perfectionis egregius, primo illum resurgere qui iacuerat, deinde arripere uirtutem, et sic regni ianuam cum apostolis intrare.

Et impleti sunt stupore et exstasi, etc. Exstasin  pauorem dicit. Nam alio modo dicitur exstasis, cum mens, non pauore alienatur, sed aliqua inspiratione aut reuelatione assumitur.



EuANGELIUM IOANNIS, CAP. ULT.

»Dixit iehsu Petro: Simon Ioannis, diligis me plus his? Dicit ei: Etiam, Domine, tu scis quia amo te. Dicit ei: Pasce agnos meos. Dicit ei iterum: Simon Ioannis, diligis me? Ait illi: Etiam, Domine, tu scis quia amo te. Dicit ei: Pasce agnos meos. Dicit ei tertio: Simon Ioannis, amas me? Et contristatus est Petrus, quia dixit ei tertio: Quia amas me, et dicit ei: Domine, tu omnia scis, tu scis quia amo te. Dicit ei: Pasce oues meas. Amen, amen, dico tibi, cum esses iunior cingebas te, et ambulabas ubi uolebas, cum autem senueris,  extendes manus tuas, et alius te cinget, et ducet quo non uis. Hoc autem dixit significans qua morte clarificaturus esset Deum.«

Dixit iehsu Petro: Simon Ioannis, diligis me plus his? Dicit ei: Etiam Domine, tu scis quia amo te. uirtutem nobis perfecte dilectionis presens Domini nostri interrogatio ostendit, perfecta enim dilectio est, qua Dominum ex toto corde, tota anima, tota uirtute, proximum autem tanquam nos ipsos diligere iubemur, et neutra harum dilectio sine altera ualet, aut est perfecta, quia nec Deus uere sine proximo, nec sine Deo uere potest proximus amari.

Dicit ei: Pasce agnos meos. Ac si aperte diceret,  et hec sola et uera est probatio integri in Domino amoris, si erga fratres studueris curam solliciti exercere laboris. Nam quicunque fratri opus pietatis, quod ualet impendere, negligit, minus iuste se conditorem diligere ostendit, cuius mandata in sustentanda proximi necessitate contemnit.

Dicit ei iterum: Simon Ioannis, amas me? at ille: Etiam, Domine, tu scis quia amo te. Simon namque obediens, Ioannes dicitur Dei gratia, et propter ea recte primus apostolorum, cum de amore suo requiritur, Simon Ioannis, id est obediens Dei gratia uocatur, ut liquido cunctis ostendatur hoc, quod maiore pre ceteris obedientia Dei iussis obsequitur, quod ardentiori illum caritate amplectitur non  humani meriti, sed muneris esse diuini. Caute ac temperate et simplici uoce ait: Domine, tu scis quia amo te, quod est aperte dicere, Scio quia te, ut tu melius nosti, integro corde diligo, quam uero te alii diligant, mihi quidem ignotum, sed tibi sunt omnia nota.

Contristatus est Petrus, quia dixit ei ter amas me? Et dicit ei: Domine, tu omnia scis, tu scis quia amo te, dicit ei: Pasce agnos meos. Prouida autem pietate Dominus tertio Petrum an se diligat interrogat, ut ipsa trina confessione uincula, que ille ter negando ligauit, absoluat, et quoties territus eius passione, qua illum nosse negauerat, toties resurrectione creatus, quod illum toto amet corde testatur. Sed hoc pastori est fixo corde tenendum, ut eos  quibus preest, non quasi suos proprios, sed ut Domini sui gregem tractare meminerit, iuxta illud quod Petro dicitur: Si diligis me, pasce oues meas. Meas, inquit, non tuas, meas tibi oues commendatas scio, et has quasi meas regere, si me perfecte amas recole, ut meam uidelicet in eis gloriam, meum dominium, mea lucra non tua propria queras.

 Dilectio ampliorem quam amor retinet qualitatem, et ideo dicente Domino: Simon Ioannis, diligis me, non ausus est Petrus fateri dilectionis se habere mensuram, sed humiliter profitetur amare se. Superior enim amori dilectio reperitur. Denique tertia appellatione Dominus interrogans Petrum, quia non sicut prioribus uicibus duabus dixerat,  diligis, sed amas me, contristatus est Petrus, cur in tertia interrogatione non dixerit, diligis me, sed amas me, uelut iam non de sublimi ordine dilectionis, sed de inferiore amoris gratia percunctatus.

Amen amen dico tibi, cum esses iunior, cingebas te, et ambulabas ubi uolebas, cum autem senueris, extendens manus tuas, et alius te cinget et ducet, quo tu non uis. Ac si patenter dicat: Quanta me caritate diligas, hinc aliquando probabis, cum pro paruulorum meorum uita ad mortem certando perueneris, ut et illi in corpore possint pariter et mente saluari, ipse tormenta corporis omnia, que aduersarium infligere libet, forti mentis constantia tolerabis.  In extensione enim manuum positionem membrorum eius, qua cruci erat aptandus insinuat. In cinctione alterius impositionem uinculorum, quibus a persecutore erat arcendus exprimit. In ducto quo nollet, ipsam mortis ac passionis acerbitatem indicat, quam corporalis eius infirmitas horrebat, cuius animi firmitas spiritualis etiam aduersa pro domino letabatur cuncta perferre. Non enim uoluntatem suam, sed uoluntatem querebat eius qui misit eum Christus.

Hoc autem dixit, significans qua morte clarificaturus esset Deum. Clarificauit quippe Petrus morte sua Deum, quando hoc indicio cunctis quantum Deus esset colendus, amandusque monstrauit, dum ipse data optione mallet crucis subire tormentum,  quam a celestis uerbi predicatione cessare.



IN NATALI SANCTI PETRI.



LECTIO ACTUUM APOSTOLORUM, CAP. XII.

»Misit Herodes rex manus, ut affligeret quosdam de Ecclesia. Occidit autem Iacobum fratrem Ioannis gladio. uidens autem quia placeret Iudeis, apposuit apprehendere et Petrum. Erant autem dies azymorum. Quem cum apprehendisset, misit in carcerem, tradensque quatuor quaternionibus militum ad custodiendum, uolens post pascha producere eum populo. Et Petrus quidem seruabatur in carcere, oratio autem fiebat sine intermissione ab Ecclesia ad Deum pro eo. Cum autem producturus eum esset Herodes, in ipsa nocte  erat Petrus dormiens inter duos milites, uinctus duabus catenis, et custodes ante ostium custodiebant carcerem, et ecce angelus Domini astitit, et lumen refulsit in habitaculo carceris, percussoque latere Petri excitauit eum dicens: Surge uelociter. Et ceciderunt catene de manibus eius. Dixit autem angelus ad eum: Precingere et calcia te caligas tuas. Et fecit sic. Et dixit illi: Circumda tibi uestimentum tuum, et sequere me. Et exiens sequebatur eum et nesciebat quia uerum est, quod fiebat per angelum, estimabat autem se uisum uidere. Transeuntes autem primam et secundam custodiam, uenerunt ad portam ferream, que ducit ad ciuitatem que ultro aperta est eis. Et exeuntes processerunt uicum unum. Et continuo  discessit angelus ab eo. Et Petrus ad se reuersus dixit: Nunc scio uere, quia misit Dominus angelum suum, et eripuit me de manu Herodis, et de omni exspectatione plebis Iudeorum.«

Misit Herodes rex manus, ut affligeret quosdam de Ecclesia.  Hunc Herodem tertio Claudii anno, sui uero regni septimo, ab angelo percussum, narrat historia.

Occidit autem Iacobum fratrem Ioannis gladio, etc.  De hoc Iacobo Clemens Alexandrinus historiam quamdam dignam memoria refert. »Et is, inquit, qui obtulerat eum iudici ad martyrium  motus etiam ipse, confessus est se esse Christianum. Ducti sunt autem ambo pariter  ad supplicium, et cum ducerentur in uia, rogauit Iacobum, dari sibi remissionem; at ille parumper deliberans, Pax tibi, inquit, et osculatus est eum, et ita ambo simul capite plexi sunt.«

Tradensque quatuor quaternionibus militum, et reliqua. Sicut centurio centum, ita quaternio quatuor sub se milites habebat.

Percussoque latere Petri excitauit eum, etc. Percussio lateris, commemoratio passionis Christi est, de cuius uulnere salus nostra profluxit, et nobis quoque pressurarum catena retentis, tale solatium ipse reddit apostolus Petrus, dicens: Christo igitur passo in carne, et uos eadem cogitatione armamini.

Precingere et calcia te caligas tuas. Et fecit, etc. Et prophetas et apostolos cingulis usos fuisse legimus,  cuius sibi Petrus ligamenta propter rigorem carceris ad horam laxauerat, ut tunica circa pedes demissa, frigus noctis utcunque temperaret, exemplum prebens infirmis, uel cum molestia corporali, uel iniuria tentemur humana, licere nobis aliquid de nostri propositi rigore laxare. Et quia dictum est: Sint lumbi uestri precincti , et calciati pedes in preparationem Euangelii pacis , spiritualiter uirtutum uerbique predicandi resumere iubemur insignia.

uenerunt ad portam ferream, que ducit ad ciuitatem, que ultro aperta est eis, etc. Angusta imo ferrea erat porta, que ducit ad Ierusalem celestem, sed apostolorum uestigiis nobis iam facta est meabilis, qui sanguine proprio ferreum uicerunt ostium,  de hoc Arator:

Ferrea quid mirum si cedunt ostia Petro,
Quem Deus etheree custodem deputat aule,
Ecclesieque sue faciens relinere cacumen.
Infernum superare iubet.

Et Petrus ad se reuersus dixit. Id est, a contemplationis culmine ad hoc regressus, quod in intellectu communi et prius fuit.

Nunc scio uere, quia misit Dominus Angelum suum, et eripuit me de manu Herodis, etc. Quod unusquisque nostrum habeat angelum, et in libro Pastoris et in multis sancte Scripture locis inuenitur. Nam et Dominus de paruulis: Angeli, inquit, eorum semper uident faciem patris mei . Et Iacob de se loquitur: Angelus qui eruit me de cunctis malis  . Et hic discipuli angelum apostoli Petri uenire credebant.



EuANGELIUM MATTHAEI, CAP. XuI.

»uenit iehsu in partes Cesaree Philippi, et interrogauit discipulos suos dicens: Quem dicunt homines esse filium hominis? At illi dixerunt, alii Ioannem Baptistam, alii autem Eliam, alii uero Ieremiam, aut unum ex prophetis. Dicit illis iehsu: uos autem quem me esse dicitis? Respondens autem Simon Petrus dixit: Tu es Christus, filius Dei uiui. Respondens autem iehsu dixit ei: Beatus es Simon Bariona, quia caro et sanguis non reuelauit tibi, sed pater meus qui in celis est. Et ego dico tibi, quia tu es Petrus, et super  hanc petram edificabo Ecclesiam meam, et porte inferi non preualebunt aduersus eam. Et tibi dabo claues regni celorum. Et quodcunque ligaueris super terram, erit ligatum et in celis. Et quodcunque solueris super terram, erit solutum et in celis.«

uenit iehsu in partes Cesaree Philippi. Philippus iste est frater Herodis, de quo supra diximus. Tetrarcha Ithuree et Trachonitidis regionum, qui in honorem Tiberii Cesaris Cesaream, que nunc Paneas dicitur appellatum, et est in prouincia Phenicis.

Et interrogabat discipulos suos dicens: Quem dicunt homines esse filium hominis.  Non dixit, quem me dicunt esse homines, sed filium hominis,  ne iactanter de se querere uideretur. Et nota quod ubicumque scriptum est in ueteri Testamento filius hominis, in Hebreo positum sit [Figure: [Hebrew text] 11Kb] , filius Adam. Illudque quod in Psalmo legimus: Filii hominum, usquequo graui corde, in Hebreo dicitur [Figure: [Hebrew text] 11Kb] , filii Adam. Pulchre autem interrogat: Quem dicunt esse homines filium hominis, quia qui de filio hominis loquuntur homines sunt. Qui uero diuinitatem eius intelligunt, non homines, sed dii appellantur.

At illi dixerunt: Alii Ioannem Baptistam, alii Eliam, alii uero Ieremiam, aut unum ex prophetis. Miror quosdam interpretes causas errorum inquirere singulorum et disputationem longissimam texere, quare dominum nostrum Iesum, alii Ioannem  putauerunt, alii Eliam, alii Ieremiam, aut unum ex prophetis, cum sic errare potuerint in Elia et Ieremia, quomodo Herodes errauit in Ioanne, dicens: Quem ego decollaui Ioannem, ipse surrexit a mortuis, et uirtutes operantur in illo .

uos autem, quem me dicitis? Respondit Simon Petrus: Tu es Christus filius Dei uiui. Prudens lector attende, quod ex consequentibus textuque sermonis apostoli nequaquam homines, sed dii appellentur. Cum enim dixisset: Quem dicunt homines esse filium hominis, subiecit: uos autem, quem me esse dicitis? illis quia homines sunt, humana opinantibus, uos qui dii estis, quem me existimatis? Petrus ex persona omnium apostolorum profitetur: Tu es Christus filius Dei uiui. Deum uiuum appellat, ad comparationem  deorum eorum, qui putantur dii, sed mortui sunt, Saturnum, Iouem, Cererem, Liberum et cetera idolorum portenta significans.

Respondens iehsu, dixit ei: Beatus es, Simon Bariona, quia caro et sanguis non reuelauit tibi, sed pater meus qui in celis est. Quod caro et sanguis reuelare non potuit, id est, doctrina humana, spiritus sancti gratia reuelatum est. Ergo ex confessione sortitur uocabulum, quod reuelationem ex Spiritu sancto habeat, cuius et filius appellandus sit. Siquidem Bariona in lingua nostra sonat, filius columbe. Alii simpliciter accipiunt quod Simon, id est Petrus, filius sit Ioannis, iuxta alterius loci interrogationem: Simon Ioannis, diligis me? qui respondit:  Domine, tu scis. Et uolunt scriptorum uitio deprauatum, ut pro Bar Ioanna, hoc est, filius Ioannis, Bariona scriptum sit, una detracta syllaba. Ioanna autem interpretatur Domini gratia, utrumque autem nomen mystice intelligi potest, quod et columba spiritum sanctum et gratia Dei donum significet spirituale. Illud quoque quod ait: Caro et sanguis non reuelauit tibi, apostolice narrationi comparatur, in qua ait: Continuo non adquieui carni et sanguini , carnem ibi et sanguinem Iudeos, ut his quoque sub alio sensu demonstretur, quod ei non per doctrinam Phariseorum, sed per Dei gratiam Christus Dei filius reuelatus sit.

Et ego tibi dico. Quid est quod ait: Et ego dico tibi, quia tu mihi dixisti, tu es Christus filius Dei uiui,  et ego tibi sermone casso, et nullum opus habente, sed dico tibi, quia meum dixisse fecisse est.

Quia tu es Petrus, et super hanc petram edificabo Ecclesiam meam. Sicut ipse lumen apostolis donauit, ut lumen mundi appellentur, cetera que ex domino sortiti uocabula sunt, ita et Simoni, qui credebat petram Christum, Petri largitus est nomen. At secundum metaphoram petre, recte dicitur ei, edificabo Ecclesiam meam super te.

 Siue super hanc petram, id est, super illum, quem ore tuo confessus es dicens: Tu es Christus filius Dei uiui, siue super hanc petram, super confessionem Petri.

Et porte inferi non preualebunt aduersus eam. Ego portas inferi uitia reor atque peccata, uel certe  hereticorum doctrinas, per quas illecti homines ducuntur ad tartarum. Nemo itaque putet de morte dici, quod apostoli conditioni mortis subiecti non fuerint, quorum martyria uideat coruscare.

Et tibi dabo claues regni celorum, et quodcunque ligaueris super terram, erit ligatum et in celis, et quodcunque solueris super terram, erit solutum et in celis. Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur, cum apud Deum non sententia sacerdotum, sed eorum uita queratur. Legimus in Leuitico de leprosis, ubi iubentur, ut ostendant se sacerdotibus, et si lepram habuerint, tunc a sacerdote immundi fiant , non quod sacerdotes  leprosos et immundos faciant, sed quod habeant notitiam leprosi et non leprosi, et possint discernere, qui mundus quiue immundus sit. Quomodo ergo ibi leprosum sacerdos mundum uel immundum facit, sic et hic alligat uel soluit episcopus et presbyter, non eos qui insontes sunt uel noxii, sed pro officio suo, cum peccatorum audierit uarietates, scit qui ligandus sit, qui soluendus.



IN uIGILIA SANCTI PAULI.



LECTIO EPISTOLAE BEATI PAULI APOSTOLI AD GALATAS, CAP. I.

»Notum enim uobis facio Euangelium, quod euangelizatum est a me, quoniam non est secundum  hominem. Neque enim ego ab homine accepi illud, neque didici, sed per reuelationem Iesu Christi. Audistis enim conuersationem meam aliquando in Iudaismo, quia supra modum persequebar ecclesiam Dei, et expugnabam illam, et proficiebam in Iudaismo supra multos cetaneos meos, in genere meo abundantius emulator existens paternarum mearum traditionum. Cum autem placuit ei qui me segregauit ab ubero matris mee, et uocauit per gratiam suam, ut reuelaret filium suum in me, ut annuntiarem illum inter gentes, continuo non acquieui carni et sanguini, neque ueni Hierosolymam ad antecessores meos apostolos, sed abii in Arabiam, et iterum reuersus sum Damascum, deinde ueni  Hierosolymam uidere Petrum, et mansi apud eum diebus quindecim, alium autem apostolorum uidi neminem, nisi Iacobum fratrem Domini, que autem scribo, ecce coram Deo, quia non mentior.«

Notum uobis facio Euangelium, quod euangelizatum est a me, quoniam non est secundum hominem. Neque ego ab homine accepi illud, neque didici, sed per reuelationem Iesu Christi. uerbum ipsum , id est, reuelationis, proprie scripturarum est, et a nullo sapientium seculi apud Grecos usurpatum, hoc est, reuelationem illam signat, quam uidit cum Damascum uadens in itinere Christi uocem meruit audire, et cecatis oculis, uerum lumen mundi intuitus est. Si enim Euangelium Pauli non  est secundum hominem, neque ab homine accepit illud aut didicit, sed per reuelationem Iesu Christi, non est utique homo iehsu Christus, qui Paulo Euangelium reuelauit, quod si non est homo, consequenter Deus est. Non quod hominem assumptum, sed quo tantum hominem renuamus. Inter accipere autem et discere hoc interest, quod accipit per alium, qui primum insinuatur, ut ad fidem eius adducatur, ut credat uera esse que scripta sunt, discit autem is, qui ea que per enigmata et parabolas figurata sunt, explanata et aperta cognoscit, et non homine reuelante, sed Christo qui reuelauit Paulo.

Audistis enim conuersationem meam aliquando in Iudaismo, quia supra modum persequebar Ecclesiam  Dei, et expugnabam, etc. Quam elegans obseruatio pondusque uerborum: Audistis, inquit, conuersationem non gratam aliquando non modo in Iudaismo, non in lege Dei, supra modum persequebar Ecclesiam Dei, non ut ceteri. Hinc quoque admiratio nascitur, quod non unusquisque de his qui leuiter persequebantur Ecclesiam Dei, sed ille qui ceteros in persecutione uincebat, conuersus ad fidem sit, Ecclesiam dicens Dei, uel ipsum Christum Deum esse significat, uel eiusdem Dei esse Ecclesiam, qui quondam legis dator fuit.

Cum autem placuit ei, qui me segregauit ab utero matris mee, et uocauit per, etc. Non solum in hoc loco, sed et ad Romanos Paulus segregatum in  Euangelio Dei esse se scribit, et Ieremias antequam formaretur in utero, notus Deo, sanctificatusque perhibetur . Siue uterum matris legem dicere possumus, que Christo grauida erat. A cuius carnali obseruantia separatum se dicit per gratiam Christi. Non est autem Ipsum reuelaret filium suum in me, ac si diceret: Reuelaret mihi filium suum. Cui enim quid reuelatur, huic illud potest reuelari quod ante in eo non erat. In quo uero reuelatur, illud reuelatur, quod prius fuit in eo, et postea reuelatum est. Simile est illud in Euangelio: Medius stat quem uos nescitis. Et alibi: Erat lux uera, que illuminat omnem hominem uenientem in mundum. Ex quo perspicuum fit natura omnibus Dei inesse notitiam. Nec quemquam sine Christo nasci, et non  habere germina in se sapientie et iustitie, reliquarumque uirtutum.

Unde multi absque fide et Euangelio Christi, uel sapienter faciant aliqua, uel sancte, ut parentibus obsequantur, et ut inopi manum porrigant, non opprimant uicinos, non aliena rapiant. Potest et aliter accipi in Paulo: Dei filius reuelatur, quod predicante illo, agnitus sit gentibus, quem ante nesciebant.

Continuo non acquieui carni et sanguini. Siue, ut in Greco melius habetur, . Non contulit plane Paulus post reuelationem Christi cum carne et sanguine, quia noluit margaritas proiicere ante porcos, nec dare sanctum canibus. uide quid de peccatoribus scriptum sit: Non permanebit spiritus meus in hominibus istis, quia  caro sunt . Cum talibus, qui caro et sanguis erant, non contulit Apostolus Euangelium, quod ei fuerat reuelatum, sed paulatim eos de carne et sanguine uertit in spiritum, et tunc demum eis occulta Euangelii sacramenta commisit.

Neque ueni Hierosolymam, etc. Quid mihi prodest ista religio, si legam, quod Paulus post reuelationem Christi statim ierit in Arabiam, et de Arabia Damascum fuerit reuersus, nec sciam quid ibi gesserit? Exitus ac reditus dat mihi occasionem altioris intelligentie. Arabia que interpretatur humilis et occidua, uetus significat testamentum. Statim itaque ut credidit Paulus, ad legem, ad prophetas, ad ueteris Testamenti iam in occiduo positi sacramenta conuersus, quesiuit in eis Christum, quem iussus fuerat  in gentibus predicare, et reperto illo, non est ibi diutius commoratus, sed reuersus est Damascum, hoc est ad sanguinem et ad passionem Christi, et inde prophetica lectione firmatus pergit Hierosolymam, locum uisionis et pacis, non tam disciturus aliquid de apostolis, quam cum eis Euangelium, quod docuerat, collaturus.

Deinde post triennium ueni Hierosolymam uidere Petrum. Non ut oculos, genas uultumque eius aspiceret, utrum macilentus an pinguis, adunco naso esset an recto, et utrum frontem uestiret coma, an  caluitiem haberet in capite, nec puto apostolice fuisse grauitatis, ut post tantam triennii preparationem aliquid humanum  in Petro uoluerit aspicere, sed his oculis aspexit eum quibus et modo in Epistolis suis uidetur, his oculis Paulus uidit Cepham, quibus nunc a prudentibus quibusque Paulus ipse conspicitur. Nam et quod uisus sit ire Hierosolymam ad hoc ipse, ut uideret Apostolum, non discendi studio, qui et ipse eumdem predicationis haberet auctorem, sed honoris priori apostolo deferendi.

Et mansi apud eum diebus quindecim. Non grandi indiguit magisterio, qui tanto se ad uidendum Petrum tempore preparauit. Et licet quibusdam superfluum uideatur numeros quoque qui in scripturis sunt obseruare, tamen non absque re arbitror quindecim dies, quibus apud Petrum Paulus habitauit, plenam significare scientiam, consummatamque doctrinam,  siquidem quindecim sunt carmina in Psalterio, et quindecim gradus per quos ad canendum Deo in atriis eius consistendum iustus ascendit.

Alium autem apostolorum uidi neminem, nisi Iacobum fratrem Domini. Et ceteri apostoli fratres Domini dicuntur, sicut in Euangelio: uade, dic fratribus meis, uado ad patrem meum et ad patrem uestrum . Sed quomodo Iob, et ceteri patriarche dicti sunt quidem famuli Dei, sed quasi egregius quidem Moyses, ut scriberetur de eo, sed non sicut Moyses famulus meus, sic et beatus Iacobus specialiter frater propter egregios mores et incomparabilem fidem sapientiamque non modicam appellatus est Domini frater, et quod primus ei Ecclesie prefuerit, que prima in Christo credens ex  Iudeis fuerat congregata.

Quod autem exceptis duodecim quidam uocentur apostoli, illud in causa est, omnes qui Dominum uiderant, et eum postea predicabant, fuisse apostolos appellatos, ut illud ad Corinthios scribitur, uisus est illis undecim, deinde uisus est et Iacobo, deinde apostolis omnibus. Nam et alii ab his quos Dominus elegerat ordinati sunt apostoli, sicut ad Philippenses ait: Necessarium existimaui Epaphroditum commilitonem meum, uestrum autem apostolum mittere ad uos . Et ad Corinthios de talibus scribitur: Siue apostoli Ecclesiarum in gloria Dei . Silas quoque et Iudas ab apostolis apostoli nominati sunt.

Que autem scribo uobis, ecce coram Deo, quod non  mentior. Siue simpliciter accipiendum, ut sit, que scribo uobis uera sunt, et Deo teste confirmo, quia nulla arte uerborum, nullo sunt fucata mendacio, siue altius, ut legatur, que scribo uobis coram Deo sunt, id est, Dei digna conspectu, quia scilicet non mentior, et quomodo oculi Domini super iustos, auertit autem faciem suam a conspectu impiorum, ita nunc ea, que scribuntur coram Deo sunt, me non mentiente, qui scribo, que non essent coram Domino si mentirer.



IN NATALI SANCTI PAULI.



LECTIO ACTUUM APOSTOLORUM, CAP. IX.

»Saulus autem adhuc spirans minarum et cedis  in discipulos Domini, accessit ad principem sacerdotum, et petiit ab eo epistolas in Damascum ad synagogas, ut si quos inuenisset huius uie uiros ac mulieres, uinctos perduceret in Hierusalem. Et cum iter faceret, contigit ut appropinquaret Damasco. Et subito circumfulsit eum lux de celo. Et cadens in terram audiuit uocem dicentem sibi: Saule, Saule quid me persequeris? Qui dixit: Quis es, Domine? Et ille: Ego sum iehsu, quem tu persequeris: durum est tibi contra stimulum calcitrare. Et tremens ac stupens dixit: Domine, quid me uis facere? Et Dominus ad eum: Surge et ingredere ciuitatem, et ibi dicetur tibi, quid te oporteat facere? uiri autem illi qui comitabantur cum illo, stabant stupefacti, audientes quidem uocem,  neminem autem uidentes. Surrexit autem Saulus de terra, apertisque oculis nichil uidebat. Ad manus autem illum trahentes, introduxerunt Damascum. Et erat tribus diebus non uidens, et non manducauit neque bibit. Erat autem quidam discipulus Damasci, nomine Ananias. Et dixit ad illum in uisu Dominus: Anania. At ille ait: Ecce ego, Domine. Et Dominus ad eum: Surge et uade in uicum, qui uocatur rectus, et quere in domo Iude Saulum nomine, Tharsensem, ecce enim orat. Et uidit uirum Ananiam nomine intreuntem et imponentem sibi manus, ut uisum recipiat, Respondit autem Ananias: Domine, audiui a multis de uiro hoc, quanta mala fecerit sanctis tuis in Hierusalem. Et hic potestatem habet a principibus  sacerdotum alligandi omnes qui inuocant nomen tuum. Dixit autem ad eum Dominus: uade, quoniam uas electionis est mihi iste, ut portet nomen meum coram gentibus et regibus et filiis Isrel. Ego enim ostendam illi, quanta oporteat eum pro nomine meo pati. Et abiit Ananias, et introiuit in domum, et imponens ei manus, dixit: Saule frater, Dominus iehsu misit me, qui apparuit tibi in uia qua ueniebas, ut uideas et implearis spiritu sancto. Et confestim ceciderunt ab oculis eius tanquam squame, et uisum recepit. Et surgens baptizatus est, et cum accepisset cibum confortatus est.«

Saulus autem adhuc spirans minarum et cedis in discipulos Domini.  Presentes uidelicet  cedibus afficiens, et minis deterrens absentes.

Saule, Saule, quid me persequeris? Non dixit quid persequeris membra mea, sed, quid me persequeris? quia ipse in corpore suo, quod est Ecclesia, adhuc patitur iniquos, et in cuius etiam membris beneficia collata, sibi facta esse denuntiat, cum ait: Esuriui et dedistis mihi manducare , et exponendo subiunxit, Quandiu uni ex minimis meis fecistis. Ego sum quem tu persequeris. Non dixit, Ego sum Deus, ego sum Dei filius, sed humilitatis, inquit, mee infirma suscipe, et tue superbie squamas depone.

Sed surge et ingredere ciuitatem, et dicetur tibi quid te oporteat facere, etc. Non continuo que essent  facienda monstrauit, sed in ciuitate postmodum facienda premonuit, ut tanto post in bonis solidius staret, quanto prius funditus euersus a pristino errore cecidisset.

Apertis oculis nichil uidebat, et rel. Nequaquam potuisset bene rursus uidere, nisi prius excecatus fuisset. Bene propriam sapientiam, que perturbatur, excludens, fidei semper cuncta committeret.

Et erat tribus diebus non uidens, etc. Quia Dominum non crediderat tertia die mortem resurgendo uicisse, suo iam instruitur exemplo, qui tenebras triduanas, luce reuersa, mutaret.

Ego enim ostendam illi, quanta oporteat eum pro nomine meo pati, et rel. Non debet, inquit, timere quasi persecutor, sed potius quasi frater amplecti,  quia diuersa que sanctis intulerat promptus est sustinere cum sanctis.

Et confestim ceciderunt ab oculis eius tanquam squame, etc. Draconis omne corpus dicitur squamis esse contextum. Quia ergo Iudei serpentes et genimina sunt uiperarum uocati, quia illorum perfidiam sectabatur, quasi pelle serpentina oculos cordis obtexerat, sed cadentibus sub manu Ananie ab eius oculis squamis, monstratur in facie, quod uerum lumen iam recipit in mente.



EuANGELIUM MATTHAEI, CAP. XIX.

»Tunc respondens Petrus, dixit ei: Ecce nos reliquimus omnia, et secuti sumus te: quid ergo erit nobis? iehsu autem dixit illis: Amen dico uobis, quod uos qui secuti estis me in regeneratione,  cum sederit filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Et omnis qui reliquerit domum uel fratres aut sorores, aut patrem aut matrem aut uxorem aut filios aut agros, propter nomen meum, centuplum accipiet et uitam eternam possidebit.«

Tunc respondens Petrus dixit ei: Ecce nos reliquimus omnia et secuti sumus te: quid ergo erit nobis?  Grandis fiducia! Petrus piscator erat, diues non fuerat, cibos manu et arte querebat, et tamen loquitur confidenter, reliquimus omnia. Omnia enim relinquit, qui uoluntatem habendi deserit. Sed quia non sufficit tantum relinquere, iungit quod perfectum est, et secuti sumus te, fecimus quod iussisti,  quid igitur dabis premii?

iehsu autem dixit illis: Amen dico uobis, quod uos, qui secuti estis me in regeneratione, cum sederit filius hominis, in sede maiestatis sue, sedebitis super sedes duodecim iudicantes duodecim tribus Isrel. Non dixit, qui reliquistis omnia, hoc enim et Socrates fecit philosophus, et multi alii diuitias contempserunt: sed, qui secuti estis me, quod proprie apostolorum est atque credentium, in regeneratione cum sederit filius hominis in sede maiestatis sue, quando ex mortuis de corruptione resurgent incorrupti, sedebitis et uos in soliis iudicantium, condemnantes duodecim tribus Isrel, quia uobis credentibus credere noluerunt.


 Hic discimus cum suis discipulis iudicaturum Iesum. Unde et alibi Iudeis dixit: Si ergo in Beelzebub eiicio demonia, filii uestri in quo eiiciunt? ideo ipsi iudices uestri erunt . Nec quoniam super duodecim sedes sessuros esse, aut duodecim solos homines cum illo iudicaturos putare deberemus. Duodenario quippe numero uniuersa quedam significata est iudicantium multitudo, propter duas partes septenarii, quo significatur plerumque uniuersitas, que due partes, id est, triacaquatuor, altera per alteram partem multiplicate duodecim faciunt. Nam et quatuor ter, et tria quater duodecim sunt. Alioquin quoniam in locum Iude traditoris apostolum Mathiam legimus ordinatum, apostolus Paulus, qui plus illis omnibus laborauit,  ubi ad iudicandum sedeat non habebit, qui profecto cum aliis sanctis ad numerum iudicum se pertinere demonstrat cum dicit: Nescitis quia angelos iudicabimus , de ipsis quoque iudicandis in hoc numero duodenario similis causa est. Non enim quia dictum est, iudicantes duodecim tribus Isrel, tribus Leui, que tertia decima est ab eis iudicanda non erit, aut solum illum populum, non cum eo gentes ceteras iudicabunt. Quod autem ait, in regeneratione, procul dubio mortuorum resurrectionem nomine uoluit regenerationis intelligi, sic enim caro nostra regenerabitur per incorruptionem, quemadmodum est anima nostra regenerata per fidem. Quid ergo de Paulo dicemus? Nunquid tertius decimus iudicabit? Quomodo in centum quinquaginta tribus  piscibus ingentem numerum sanctorum, et in quinque uirginibus innumerabiles uirgines, quomodo in quinque fratribus illius qui torquebatur apud inferos millia populi Iudeorum et septem millia uirorum, de quibus Elie dicitur, millia millium, sic in duodecim sedibus non duodecim homines, sed magnus numerus perfectorum. Orbis enim terrarum quatuor designatis partibus continetur. Ab his omnibus partibus uocatur in trinitate, quoniam ter quaterni duodecim fiunt, perfectum numerum significat. Duodecim ergo tribus Isrel, totus Isrel duodecim tribus sunt, sicut enim iudicaturi ex toto mundo, sic et iudicandi ex toto mundo erunt.

Et omnis qui reliquerit domum uel fratres aut sorores  aut patrem aut matrem aut uxorem aut filios aut agros, propter nomen meum, centuplum accipiet et uitam eternam possidebit.  Sensus igitur iste est: Qui propter Euangelium Christi carnalia reliquerit, spiritalia bona recipiet, que comparatione et merito sui ita erunt, quasi paruo numero centenarius numerus comparetur, quia nimirum a fratribus atque consortibus propositi sui, qui ei spirituali glutino colligantur, multo gratior est, etiam et in hac uita recipi et caritatem; lege Acta Apostolorum: Quia multitudinis credentium erat cor unum et anima una, et erant illis omnia communia . Nullusque egens erat inter eos qui sua pro Domino reliquerant, de quibus et Apostolus ait: Tanquam  nichil habentes et omnia possidentes. Potest sane hoc, quod ait: Accipiet centies, tantum nunc in tempore hoc, domos et fratres et sorores et matres et filios et agros cum persecutionibus per significationem altius intelligi. Centenarius quippe numerus de leua translatus in dexteram, licet eamdem inflexu digitorum uideatur tenere figuram, quam habuerat denarius in leua, nimium tamen quantitatis magnitudine supercrescit, quia uidelicet omnes, qui propter regnum Dei, et temporalia sperant, etiam in hac uita persecutionibus plenissima, eiusdem regni gaudium fide certa degustant, atque in exspectatione patrie celestis, que iure in dextera significatur, omnium pariter electorum sincerissima dilectione fruuntur.



HEBDOMADA uII POST PENTECOST.



LECTIO EPISTOLAE BEATI PAULI APOSTOLI AD ROMANOS, CAP. uI.

»Quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in morte, ut quomodo Christus surrexit a mortuis per gloriam patris, ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus. Hoc scientes, quia uetus homo noster simul crucifixus est, ut destruatur corpus peccati, ut ultra non seruiamus peccato. Qui enim mortuus est, iustificatus est a peccato. Si autem mortui sumus cum Christo, credimus, quia simul etiam uiuemus cum illo, scientes  quod Christus resurgens a mortuis, iam non moritur, mors illi ultra non dominabitur. Quod enim mortuus est peccato, semel mortuus est. Quod autem uiuit, uiuit Deo. Ita et uos existimate uos mortuos quidem esse peccato, uiuentes autem Deo in Christo Iesu Domino nostro.«

Quicunque baptizati sumus in Christo Iesu, in morte ipsius baptizati sumus.  Precepit Apostolus, ut quia propter nos Christus mortuus et sepultus est, et resurrexit, nos quoque ad passionis sue similitudinem, uoluntates et cupiditates nostras crucifigamus, et in baptismate mysterium mortis sepulture et resurrectionis eius imitemur.

 Mori prius oportet peccato, ut possis sepeliri cum Christo, mortuo enim sepultura debetur;  nemo enim uiuus sepelitur aliquando: si enim uiuis adhuc peccato, consepeliri non potes Christo, nec in nouo eius sepulcro collocari. uetus enim homo tuus uiuit, et ideo non potes in nouitate uite ambulare. Quid est, quod cum ipse Dominus dixerit discipulis, ut baptizarent omnes gentes in nomine Patris et Filii, et Spiritus sancti, Apostolus solius Christi in baptismo nomen assumit? nisi quod in presenti loco, non tam baptismatis rationem, quam mortis Christi discutere cupiebat. Ad cuius similitudinem, etiam nos suaderet mori debere peccato et consepeliri Christo. Et non erat utique conueniens, ut ubi de morte dicebat, uel patrem nominaret uel spiritum sanctum. uerbum enim caro factum est, et merito ubi caro  est, ibi de morte tractatur. Nec conueniebat ut diceret: Quicunque baptizati sumus in nomine Patris, uel in nomine Spiritus sancti, in morte ipsius baptizati sumus.

Consepulti enim sumus cum Christo per baptismum in morte. Si consepulti sumus cum Christo, secundum ea que superius diximus, id est, secundum quod mortui sumus peccato, consequenter utique resurgente Christo a mortuis, et nos cum ipso simul consurgemus, et illo ascendente ad celos, cum ipso simul ascendemus, et sedente ipso ad dexteram patris, cum ipso simul in celestibus sedere dicemur, sicut alibi ipse apostolus ait: Quia cexcitauit nos Christo, simulque fecit sedere in celestibus .


Ut quomodo surrexit, etc. Nouitas autem uite est, ubi ueterem hominem cum actibus suis deposuimus, et induimus nouum, qui secundum Deum creatus est, et qui renouatur in agnitione Dei, secundum imaginem eius qui creauit eum. Nam et si is qui foris homo noster, inquit Apostolus, corrumpitur, sed qui intus est, renouatur de die in diem . Intuere eos qui in fide proficiunt, et quotidie in uirtutibus enitescunt, quomodo semper bonis operibus adiiciunt meliora, et honestis honestiora conquiruntur, quomodo in intellectu, in scientia et sapientia crescunt, et intelligis eos quotidie innouari. In nouitate ergo uite ambulemus, ostendentes nosmetipsos ei, qui nos cum Christo suscitauit, quotidie nouos, et, ut ita dixerim, pulchriores, decorem uultus  nostri in Christo, tanquam in speculo colligentes, qui surgens a mortuis ab humilitate terrena, ad gloriam paterne maiestatis ascendit, ut uideant opera nostra bona, et glorificent patrem nostrum qui in celis est , et sic merito Christo consurrexisse per gloriam Patris dicemur.

Si enim complantati, etc. ueluti alicuius plante arboris ostendit mortem Christi, cui nos complantatos uult esse, ut succo radicis eius, radix quoque nostra suscipiens, producat ramos iustitie, et fructus efferat uite. Christus ergo qui est Dei uirtus et Dei sapientia, ipse est arbor uite, cui nos complantari debemus, et nouo quodam atque amabili Dei dono, mors illius nobis uite arbor efficitur. Bene autem Apostolus non dixit: Si enim complantati facti sumus  morti eius, sed similitudini mortis eius. Ipsam quidem mortem, qua iehsu mortuus est peccato, ut peccatum omnino non fecerit. Nos non possumus mori, ut omnino nesciamus peccatum. Similitudinem tamen habere possumus, ut imitantes eum, et uestigia eius sequentes, abstineamus nos a peccato. Hoc est ergo, quod recipere potest humana natura, ut in similitudinem mortis eius fiat, dum ipsum imitando non peccat. Nam omnino ex integro nescire peccatum, solius est Christi. Igitur complantari nos uult mortis eius similitudini, qua peccato mortuus est semel, ut possimus et resurrectioni eius esse complantati. Ad utrumque enim subaudire debet complantati et mortis et resurrectionis.


Hoc scientes, quia uetus homo noster simul crucifixus est. uetus autem homo noster intelligendus est, uita prior, quam duximus in peccatis, cuius finem et interitum quemdam facimus, ubi receperimus in nobis fidem crucis Christi, per quam ita destruitur corpus peccati, ut membra nostra, que seruiebant peccato, ultra ei non seruiant, sed Deo.

Ut destruatur corpus peccati, ut ultra non seruiamus peccato.  Diligentius intuendum est, quomodo dixerit corpus peccati, in quo duplex dari uidetur intellectus, uel quia nostrum corpus peccati esse dixerit corpus, uel quia peccati ipsius dicat esse proprium aliquod corpus, quod destruendum sit his qui non debent ultra seruire peccato. Quia ergo uterque sensus in loco admitti potest, de utroque  quod nobis uideatur exponimus. Etenim si proprium corpus ponamus esse peccati, uidebitur quod sicut de his qui in nouum hominem reparati sunt, dictum est, quia uos estis corpus Christi, et membra ex parte , ita et de his qui ueterem hominem nondum crucifixerunt dici posse quod sint corpus peccati et membra eius, cuius caput corporis sit diabolus, sicut Christus caput est corporis ecclesiarum, non habentis maculam aut rugam . Possunt autem membra, ex quibus corpus istud peccati constat illa uideri, que superius enumerauit Apostolus membra esse super terram, hoc est, fornicationem, immunditiam, impudicitiam, auaritiam, contentionem, iram, dolos, rixas, dissensiones, hereses, inuidiam, comessationes et his similia, ex  quibus omnibus membris digne dicitur corpus constare peccati, et hoc corpus ueteris hominis appellari, quod si quis per crucem Christi destruat, et in nouum hominem, qui secundum Deum creatus est commutetur, ultra non dicetur seruire peccato, cui sine dubio seruit, donec alicui eorum subiacet, que supra exposuimus membra esse peccati. Si uero magis corpus nostrum hoc dixisse intelligatur Apostolus corpus peccati, secundum illam profecto accipietur intelligentiam, qua et Dauid de semetipso dicit: Quia in iniquitatibus conceptus sum, et in peccatis concepit me mater mea . Pro quo peccato et Ecclesia ab Apostolo traditionem suscepit etiam paruulis baptismum dare.


 Siue ut destruatur corpus peccati, hoc est, ut non ex parte, sed omnia uitia destruantur, quia unum uitium membrum est peccati, corpus uero est uniuersitas delictorum, quorum plenitudo est originale peccatum. Christus autem non ex parte, sed integer est crucifixus, ut nos ex toto moriamur peccato, et uiuamus Deo, siue ut corpus nostrum destruatur a seruitute peccati, et fiat iustitie mancipium, quod solebat esse delicti. Omnis enim qui facit peccatum, seruus est peccati . Siue corpus peccati intelligitur is, qui adhuc extra baptismum originali subditus est conditioni, et nondum ulla uite suscepit initia, sed ex toto alienus est a salute.

Qui enim mortuus est, iustificatus est a peccato.  Hoc est, alienatus est a peccato; mortuus enim omnino non peccat. uel, sicut prefati sumus, prioris uite erroribus mortuus, innouatus in Christo et membrum eius effectus, concupiscentiis et passionibus contradicit.

Si enim mortui sumus cum Christo, credimus quia simul et iam uiuemus cum Christo.  Presenti sermone Apostolus conclusionem facit omnium que in superioribus construxerat, et dicit: Si autem mortui sumus cum Christo, per hec scilicet que superius ostendimus credimus et quia conuiuemus ei. Non dixit: et conuiximus, sicut dixit: mortui sumus, sed: conuiuemus, ut ostendat, quia mors in presenti operatur, uita autem in futuro, tunc scilicet cum Christus manifestatus fuerit, qui est uita nostra  abscondita in Deo.

Scientes quod Christus surgens a mortuis iam non moritur. Duplex intelligitur resurrectio, una qua mente et fide cum Christo a terrenis resurgimus, ut celestia cogitemus, aliaque generalis erit in carne, hec in secundo erit, illa in primo Domini fuit aduentu, idcirco absoluta sententia definiuit Apostolus, quod Christus iam non moreretur, ut et hi qui conuiuent ei, de eternitate uite securi sint.

Mors illi ultra non dominabitur. Potest autem quis compendiosius in his dicere, quia hic mortem communem hanc dicit et mediam, qua mortuus est, sicut idem Apostolus dixit secundum scripturas, et nichil absurdum uideri, si is qui formam serui susceperat, dominatum pertulerit mortis, que sine  dubio dominatur omnibus qui in carne positi, sub seruili forma censentur. Alius uero qui profundiorem in his Pauli sensum in uirtute spiritus contuetur, dicit: Quia mors hic, de qua dixerat quod ultra non dominabitur Christo, ille ipse intelligendus est nouissimus inimicus, qui figuram habuit ceti illius, qui absorbuerat Ionam, in quam mortem, tanquam Ionas in uentre ceti ingressus est, in eum scilicet locum, quem saluator ipse cor terre nominauit, in quo tres dies et tres noctes exemplo Ione futurum esse filium hominis dicit , ut eos qui inibi a morte detinebantur, eximeret, unde recte Apostolus in presenti loco dicit: quia mors ei ultra non dominabitur. Non enim ultra dabit semetipsum in dominationem tyranni, neque iterum  exinaniet se, ut formam serui accipiat, et fiat obediens usque ad mortem , ne rursum in forma serui, quamuis uoluntate, et non necessitate positus, dominationem tantum tyranni mortisque patiatur, et hoc est quod ait: Quod enim mortuus est peccato, mortuus est semel.

Quod autem uiuit, uiuit Deo. uiuere autem Deo, ita intelligendum est, quasi expleto eo, quod in forma Dei positus, exinaniuit semetipsum, et formam serui accepit, et factus est obediens usque ad mortem, rursum permaneat in forma Dei, atque equalis patri, unde merito in consequentibus ponit, ita et uos existimate, uos quidem mortuos esse peccato, uiuentes autem Deo in Christo Iesu Domino nostro,  quo scilicet imitatione Christi peccato moriamur, alieni ab eo effecti, et Deo uiuamus iungentes nos, et unus cum ipso spiritus facti.

Ita et uos existimate, etc. Qui enim cogitat moriturum se esse non peccat, uerbi gratia, si me concupiscentia mulieris trahit, si argenti, si auri, si predia, si cupiditas pulset, et ponam in corde meo, quod mortuus sum in Christo, exstinguetur continuo concupiscentia et effugatur, peccatum exstinguitur, furor cessat, ira, odium conquiescit, et hoc modo quis mori inuenitur peccato et uiuere Deo. Quid est aliud, quod dicit: uiuentes Deo in Christo Iesu, nisi uiuere in sapientia, in iustitia, in pace, in sanctificatione, que omnia Christus est?

 Siue existimate uos mortuos esse  peccato, id est, sicut caput uestrum semel est mortuum, sic et uos membra illius effecti uite, eius exempla sectamini, ut nichil morti ulterius debeatis, hoc est, ut in uobis locum mors sectanda non habeat. Ille autem uiuit Deo, qui Christi uestigia humilitate, sanctificatione, pietate, sectatur.



EuANGELIUM MATTHAEI, CAP. u.

»Amen amen dico uobis, nisi abundauerit iustitia uestra plus quam Scribarum et Phariseorum, non intrabitis in regnum celorum. Audistis quia dictum est antiquis: Non occides. Qui autem occiderit, reus erit iudicio. Ego autem dico uobis, quia omnis qui irascitur fratri suo, reus erit iudicio. Qui autem dixerit fratri suo racha, reus  erit concilio. Qui autem dixerit fatue, reus erit gehenne ignis. Si ergo offers munus tuum ad altare, et ibi recordatus fueris, quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo. Et tunc ueniens offeres munus tuum.«

Amen amen dico uobis, nisi abundauerit iustitia uestra, plus quam, etc.  Hoc est, nisi non solum illa minima legis precepta impleueritis, que inchoant hominem, sed etiam ista, que a me adduntur, qui non ueni soluere legem, sed implere, non intrabitis in regnum celorum. Iustitia Phariseorum est, ut non occidant, iustitia eorum qui intraturi sunt in regnum Dei est, ut non irascantur sine causa. Minimum est ergo non occidere, et qui  illud soluerit, minimus uocabitur in regno celorum. Qui autem illud impleuerit, non occidat, non continuo magnus erit, et idoneus regno celorum, sed tamen ascendit aliquem gradum. Perficietur autem, si non irascitur sine causa, quod si perfecerit, multo remotior erit ab homicidio. Quapropter qui docet ut non irascamur, non soluit legem, ne occidamus, sed implet potius, ut et foris, dum non occidimus, et in corde, dum non irascimur, innocentiam custodiamus.

Audistis, quia dictum est antiquis: Non occides. Qui autem occiderit, reus erit iudicio. In lege autem iudicabatur, ut et qui occidebat, et ipse occideretur.


Ego autem dico uobis. Id est, ego nouus homo, uobis nouis noua loquor.

Quia omnis qui irascitur fratri suo, reus erit iudicio.  uidendum est, quantum intersit inter iustitiam Phariseorum et Christianorum, que introducit in regnum celorum. Ibi enim occisio reum facit iudicio. Hic autem ira reum nichilominus facit iudicio.

Qui autem dixerit fratri suo racha, reus erit concilio.  Hoc uerbum proprie Hebreorum est, [Figure: [Hebrew text] 2Kb] Racha enim dicitur , hoc est,inanis et uacuus, quem nos possumus uulgata iniuria absque cerebro nuncupare. Si de otioso sermone reddituri sumus rationem, quanto magis de contumelia? Sed et signanter additur, qui dixerit fratri  suo racha. Frater enim noster nullus est, nisi qui eumdem nobiscum habet patrem; cum ergo similiter credat in Deum, et Christum Dei nouerit sapientiam, qua ratione stultitie elogio denotari potest?

 Quid interest inter reum iudicio, et reum concilio, et reum gehenne ignis? Nam hoc postremum grauissimum sonat, et admonet gradus quosdam factos a leuioribus ad grauiora, donec ad gehennam ignis ueniretur: et ideo si leuius est, reum esse iudicio, quam esse reum concilio, item leuius est esse reum concilio, quam reum esse gehenne ignis, oportet leuius esse intelligatur irasci sine causa fratri, quam dicere racha, et rursus, leuius esse racha, quam dicere fatue. Non enim reatus ipse haberet gradus, nisi gradatim etiam peccata commemorarentur.  Racha enim obscurum est, quia nec Grecum est nec Latinum, nonnulli autem de Greco trahere uoluerunt eius interpretationem, putantes pannosum dici, Grece enim pannus, rachus dicitur. Probabilius autem dicitur uocem esse, non significantem aliquid aliud, nisi indignantis animi motum exprimentem, ut sunt apud grammaticos interiectiones, cum dicitur a dolente, heu, uel ab irascente, hem, que uoces quarumque linguarum sunt proprie, nec in aliam linguam facile transferuntur; que causa utique cegit tam Grecum interpretem, quam Latinum uocem ipsam ponere, cum quomodo eam interpretaretur, non inueniret. Gradus itaque sunt in istis peccatis, ut primo quisque irascatur, et eum motum retineat corde conceptum. Iam si extorserit uocem  indignantis, ipsa commotio non significantem aliquid, sed illum animi motum ipsa eruptione testantem qua feriatur ille cui irascimur, plus est utique quam si surgens ira silentio premeretur. Si uero non solum uox indignantis audiatur, sed etiam uerbum quod iam certam eius uituperationem, in quem profertur, designet et notet, quis dubitet amplius hoc esse, quam si solus indignationis sonus ederetur? Itaque in primo unum est, id est, ira sola, in secundo duo, et ira et uox, que iram significat, et in uoce ipsa certe uituperationis expressio. uide nunc etiam tres reatus iudicii concilii, gehenne ignis. Nam iudicio adhuc defensioni datur locus. In concilio autem quanquam et iudicium esse  soleat, tamen quia interesse aliquid hoc loco fateri cogit ipsa distinctio, uideatur ad concilium pertinere sententie prolatio, quando non iam cum ipso reo agitur, utrum damnandus sit, sed inter se, qui iudicant, conferunt, quo supplicio damnari oporteat, quem constat esse damnandum. Gehenna uero ignis, nec damnationem habet dubiam, sicut iudicium, nec damnati penam, sicut concilium, in gehenna uero ignis certa est et damnatio, et pena damnati.

Gehenna nomen compositum est, [Figure: [Hebrew text] 2Kb] . Fuit enim uallis filiorum Ennon iuxta Ierusalem, in qua multa iacuere cadauera mortuorum, unde et interno gehenne congruit nomen.

Si ergo offers munus tuum ante altare, et ibi recordatus  fueris, quia frater tuus habet aliquid aduersum te, relinque ibi munus tuum ante altare, etc.  Non dixit, si tu habes aliquid aduersum fratrem tuum, sed si frater tuus habet aliquid aduersum te, ut durior reconciliationis tibi imponatur necessitas. Quandiu ergo illum placare non possumus, nescio an consequenter munera nostra offeramus Deo.

Docet utique eum qui in fratrem impacificus est, pacis hostiam iuste Domino offerre non posse.

 Si in mentem uenerit, quod aliquid habeat aduersum nos frater, id est, si nos eum aliquo lesimus, tunc enim ipse habet aduersus nos, nam nos habemus aduersum illum, si ille nos lesit, ubi non opus est pergere ad reconciliationem. Non  enim ueniam postulabis ab eo, qui tibi fecit iniuriam, sed tantum dimittis, sicut tibi a Domino dimitti cupis, quod ipse commiseris. Pergendum est ergo ad reconciliationem, cum in mentem uenerit, quod nos forte fratrem in aliquo lesimus. Pergendum autem non pedibus corporis, sed motibus animi, ut te humili affectu prosternas fratri, ad quem chara cogitatione cucurreris, in conspectu eius, cui munus oblaturus es. Spiritaliter, templum nostrum interior homo est, altare fides, munus, prophetia, doctrina, oratio, hymnus, psalmus, et si quid tale aliud spiritalium donorum aliquid occurrerit. Ita enim etiam si presens sit, poteris eum non simulato animo lenire atque in gratiam reuocare, ueniam postulando, si hoc prius coram Deo  feceris, pergens ad eum non pigro motu corporis, sed et celerrimo dilectionis affectu, atque inde ueniens, id est, intentionem reuocans ad id quod agere ceperas, offeres munus tuum.



HEBDOMADA uIII POST PENTECOST.



LECTIO BEATI PAULI APOSTOLI AD ROMANOS, CAP. uI.

»Humanum dico propter infirmitatem carnis uestre. Sicut enim exhibuistis membra uestra seruire immunditie et iniquitati ad iniquitatem, ita nunc exhibete membra uestra seruire iustitie in sanctificationem. Cum enim serui essetis peccati, liberi fuistis iustitie. Quem ergo fructum habuistis tunc in illis, in quibus nunc erubescitis?  Nam finis illorum mors est. Nunc uero liberati a peccato, serui autem facti Deo, habetis fructum uestrum in sanctificationem, finem uero uitam eternam. Stipendia enim peccati mors, gratia autem Dei uita eterna, in Christo Iesu Domino nostro.«

Humanum dico propter infirmitatem carnis uestre. Sicut enim exhibuistis membra uestra seruire immunditie et iniquitati ad iniquitatem, ita nunc exhibete membra uestra seruire iustitie in sanctificationem.  Pudorem quemdam per hec incutit Apostolus auditoribus, ut hoc saltem dependant iustitie et sanctificationi, quod prius immunditie, iniquitatique detulerunt. Quid ergo tam humanum, hoc est, quid tam leue, quid tam sine onere, et quod  nulla prorsus possit carnis infirmitas excusare? multo enim amplius, et multo intentius honoranda iustitia est. Sed ego, inquit, humane et communiter ago, eadem postulo, similia requiro: dudum currebant pedes uestri ad demonum templa, nunc currant ad Ecclesiam Dei, currebant prius ad effundendum, nunc ad liberandum sanguinem currant; protendebantur prius manus, ut aliena diriperent, nunc protendantur, ut propria largiantur. Circumspiciebant prius oculi mulierem ad concupiscendum, nunc circumspiciant pauperes, debiles, egenos ad miserandum. Aures delectabantur auditu uano uel bonorum derogationibus, nunc conuertantur ad audiendum uerbum Dei, ad explanationem legis et ad capiendam sapientie disciplinam. Linguaque conuiciis,  maledictis et turpiloquiis assueta est, conuertatur nunc ad benedicendum Dominum, in omni tempore sermonem sanum proferat et honestum, ut det gratiam audientibus.

 Humanum dico propter infirmitatem carnis uestre, hoc est maiora quidem exigere a uobis pro diuine seruitutis retributione deberem, sed conscendens et temperans infirmitati uestre, humana et possibilia predico atque suadeo, ut sicut prompti fuistis ad sectanda noxia atque contraria, ita alacres sitis ad ea, que utilia et saluti amica sunt peragenda.

Cum enim serui essetis peccati, liberi fuistis iustitie. Cum ergo quis peccato seruit, iustitie liber est, hoc est, alienus est a iustitia. Hic enim liberum  alienum dicit, et recte quidem, nemo enim potest simul et peccato seruire et iustitie, ut illud: Nemo potest duobus dominis seruire. Illud sane notandum est esse et libertatem culpabilem et laudabilem seruitutem. Nam liberum esse iustitie, crimen est. Seruum uero esse iustitie, laudabile. Quod autem dicit, seruum iustitie fieri, simul intellige, et sapientie et pietati et pudicitie, et omnibus simul uirtutibus. Sicut e contrario qui peccati seruus est, simul et concupiscentie male, et ire et furori et impudicitie et rapine et omnibus simul uitiis ac sceleribus seruit.

Quem ergo fructum habuistis tunc, in quibus nunc erubescitis, nam finis illorum mors est.   Ac si diceret, qualem fructum in actione rei illius habuistis, in cuius etiam recordatione uerecundia est? in Dei uero cultu hoc ipsum iam fructus est, quod uiuitis sanctificati per baptismum.

 Fructum et bonorum et malorum esse docet scriptura diuina, ut ipse Saluator in Euangeliis dicit: Aut facite arborem bonam, et fructum eius bonum, aut facite arborem malam, et fructus eius malos. Si quis igitur conuertat animum et propositum ad iustitiam, erubescit sine dubio, et ipse se notat de prioribus gestis que egit, positus sub peccato, quia finis illorum mors est. Sed requiro que mors? certum est non ista communis. Non enim quis post mortem conuertitur ad iustitiam, uel pro malis gestis preteritis erubescit. Quid ergo est?  Nunquidnam peccati mortem dicere uidetur, quoniam anima que peccat ipsa morietur? An illud magis potest intelligi, quod istam mortem dicat, qua cum Christo peccato morimur, et uitiis ac sceleribus finem damus, ut post hec dixisse uideatur, quia finis illorum mors est?

Nunc uero liberati a peccato, serui autem facti Deo, habetis fructum uestrum in sanctificationem, finem uero uitam eternam. Fructus fructibus comparat, et peccati quidem fructus, pro quibus nunc, hoc est, posteaquam liberati a peccato et serui facti Deo, erubescunt, pronuntiat morte finiri. Fructus uero iustitie, qui sunt in iustificatione, finem dicit accipere uitam eternam.

Stipendia enim peccati mors. Romanis enim militibus  pro labore militie stipendia appendebantur pecunie. Ergo stipendium laboris est fructus, ab stipe pendenda nominatur. Antiqui enim appendere pecuniam solebant magis quam adnumerare. Ergo qui peccato militat, stipendium, id est, remunerationem laboris malitie sue accipiet mortem.

Gratia autem Dei uita eterna in Christo Iesu Domino nostro. Non dixit similiter stipendia iustitie, quia non erat antequam remuneraret in nobis. Non enim nostro labore quesita est, sed Dei munere condonata.



EuANGELIUM MARCI, CAPUT uIII.

»Cum turba multa esset cum Iesu, nec haberent quod manducarent, conuocatis discipulis, ait  illis: Misereor super turbam, quia ecce iam triduo sustinent me, nec habent quod manducent. Et si dimisero eos ieiunos in domum suam, deficient in uia, quidam enim ex eis de longe uenerunt. Et responderunt ei discipuli sui: Unde istos poterit quis hic saturare panibus in solitudine? Et interrogauit eos: Quot panes habetis? Qui dixerunt, septem. Et precepit turbe discumbere super terram, et accipiens septem panes, gratias agens, fregit, et dabat discipulis suis, ut apponerent, et proposuerunt turbe. Et habebant pisciculos paucos, et ipsos benedixit, et iussit apponi. Et manducauerunt et saturati sunt, et sustulerunt quod supererat de fragmentis septem sportas.  Erant autem qui manducauerant quasi quatuor millia, et dimisit eos.«

Cum multa turba esset cum Iesu, nec haberent quod manducarent, conuocatis, etc.  In hac lectione consideranda est in uno eodemque redemptore nostro distincta operatio humanitatis scilicet atque diuinitatis. Quis enim non uideat hoc quod super turba miseretur Dominus, ne uel inedia, uel uie longioris deficiat labore, affectum esse, et compassionem humane fragilitatis. Quod uero de septem panibus et pisciculis paucis, quatuor millia hominum saturauit, diuine opus esse uirtutis. Mystice autem hoc miraculo designatur, quod uiam seculi presentis aliter incolumes transire nequimus, nisi nos gratia redemptoris nostri alimento sui uerbi  reficiat. Hoc uero typice inter hanc refectionem et illam quinque panum ac duorum piscium distat, quod ibi littera ueteris Testamenti spirituali gratia plena esse signata est, hic autem Noui ueritas ac gratia Testamenti, fidelibus ministranda monstrata est. Sane utraque refectio in monte celebrata est, ut aliorum Euangelistarum narratio declarat, quia utriusque scriptura testamenti recte intellecta, altitudinem nobis celestium et preceptorum mandat, et premiorum, utraque altitudinem Christi, qui est mons domus domini in uertice montium consona uoce predicat. Qui enim edificatam super se ciuitatem, siue domum domini, id est, ecclesiam in altum bonorum extollit operum, et cunctis manifestam gentibus exhibet, ipse hanc ab infimis delectationibus  abstractam pane celi reficit, atque ad appetitum superne suauitatis dato pignore cibi spiritualis accendit.

Misereor super turbam, quia ecce iam triduo sustinent me, nec habent quod manducent.  Turba ergo triduo Dominum propter sanationem infirmorum suorum sustinet, cum electi quique fideque sancte trinitatis lucidi, Domino pro suis suorumque peccatis, anime uidelicet languoribus, perseueranti instantia supplicant. Item turba triduo Dominum sustinet, quando multitudo fidelium peccata, que perpetrauit, per penitentiam declinans, ad Dominum se in opere, in locutione, atque in cogitatione conuertit.

Et si dimisero eos ieiunos in domum suam, deficient  in uia. Dimittere ieiunos in domum suam Dominus non uult, ne deficiant in uia, quia uidelicet conuersi peccatores in presentis uite uia deficiunt, si in sua conscientia sine doctrine sancte pabulo dimittantur. Ne ergo lassentur huius peregrinationis itinere, pascendi sunt sacra admonitione.

Quidam enim ex eis de longe uenerunt. Est autem qui nichil fraudis et nichil carnalis corruptionis expertus, ad omnipotentis Dei seruitium festinauit, iste de longinquo non uenit, quia per incorruptionem et innocentiam proximus fuit. Alius nulla impudicitia, nullis flagitiis inquinatus, solum autem coniugium expertus, ad ministerium spirituale conuersus est. Neque iste uenit e longinquo, quia usus  coniunctione concessa, per illicita non errauit. Alii uero post carnis flagitia, alii post falsa testimonia, alii post facta furta, alii post illatas uiolentias, alii post perpetrata homicidia ad penitentiam redeunt, atque ad omnipotentis Dei seruitium conuertuntur. Hi uidelicet ad Dominum de longinquo ueniunt. Quanto enim quisque plus in prauo opere errauit, tanto ab omnipotente Domino longius recessit. Dentur igitur alimenta eis, etiam qui de longinquo ueniunt, quia conuersis peccatoribus, doctrine sancte cibi prebendi sunt, ut in Deum uires reparent, quas in flagitiis amiserunt. Item Iudei quicunque in Christo crediderunt, de prope ad illum uenerunt, quia legis et prophetarum erant litteris edocti de illo. Credentes uero ex gentibus de longe utique  uenerunt ad Christum, quia nullis paginarum sanctarum monimentis de eius erant fide premoniti.

Et responderunt ei discipuli sui: Unde istos poterit quis hic saturare panibus in solitudine? Et interrogauit eos: Quot panes habetis? Qui dixerunt: Septem. Bene septem panes in ministerio Noui Testamenti ponuntur, in quo septiformis gratia spiritus sancti plenius fidelibus cunctis et credenda reuelatur et credita datur. Neque hordeacei fuisse produntur, sicut illi quinque, de quibus quinque sunt hominum millia saturata, ne iterum sicut in lege uitale anime alimentum corporalibus sacramentis obtegeretur, hordei etenim medulla tenacissima palea tegitur.


Et precepit, etc. Supra in refectione quinque panum turba supra fenum uiride discumbebat. Nunc ubi septem panibus reficienda est, supra terram discumbere precipitur, quia per scripturam legis carnis desideria calcare et comprimere iubemur. Omnis enim caro fenum, et omnis gloria eius tanquam flos feni . In Nouo autem Testamento ipsam quoque terram ac facultates temporales derelinquere precipimur, uel certe quia mons, in quo turba dominicis panibus reficiebatur, altitudinem, ut supra diximus, redemptoris nostri significat, ibi super fenum, hic super terram reficitur. Ibi enim celsitudo Christi propter carnales homines et Hierusalem terrenam carnali spe et desiderio tegitur. Hic autem remota omni cupiditate carnali, conuiuas Noui Testamenti,  spei permanentis firmamentum, tanquam ipsius montis soliditas nullo feno interposito continebat.

Et accipiens septem panes, gratias agens, fregit et dabat discipulis suis, ut apponerent, et proposuerunt turbe. Dominus accipiens panes, dabat discipulis, ut ipsi acceptos turbe apponerent, quia spiritualis dona scientie tribuens apostolis, per eorum ministerium uoluit ecclesie sue per orbem uite cibaria distribui. Quod autem fregit panes, quos discipulis daret, apertionem designat sacramentorum, quibus ad perpetuam salutem nutriendus erat mundus. Cum enim ait ipse Dominus: Et nemo nouit filium nisi pater, neque patrem quis nouit, nisi filius et cui  uoluerit filius reuelare , quid nisi panem uite nobis per se aperiendum monstrauit? Ad cuius interiora cernenda, per nosipsos penetrare nequiuimus. Cui contra Propheta miserabilem quorumdam famem deplorans ait: Paruuli petierunt panem, nec erat qui frangeret eis. Quod est aliis uerbis dicere: Indocti quesierunt pabulum uerbi Dei, nec erat, magistris deficientibus, qui eis scripture arcana patefaceret. Acceptis autem ad frangendum panibus, Dominus gratias agit, ut et ipse quantum de salute generis humani congaudeat ostendat, et nos ad agendas semper Deo gratias informet, cum uel terreno pane carnem uel animam celesti superna gratia largiente reficimus.

Et habebant pisciculos paucos, et ipsos benedixit,  et iussit apponi. Si in panibus septem Scriptura Noui Testamenti designatur, in cuius lectione per gratiam sancti Spiritus internas mentium epulas inuenimus, quid in pisciculis, quos benedicens pariter Dominus, turbe iussit apponi? Sanctos accipimus illius temporis, quo eadem est condita Scriptura, uel quorum ipsa Scriptura fidem, uitam et passiones continet, qui de turbulentis huius seculi fluctibus erepti, ac diuina benedictione consecrati, refectionem nobis internam, ne in huius mundi transeuntis excursu deficiamus, exempla sue uel uite uel mortis prebuere.

Et manducauerunt et saturati sunt. Manducant de panibus Domini ac piscibus, et saturantur, qui audientes uerba Dei, et exempla intuentes, ad profectum  uite correctioris per hec excitari atque assurgere festinant, quibus aperte congruit illud Psalmiste: Edent pauperes et saturabuntur et laudabunt Deum, etc. .

Et sustulerunt quod supererat de fragmentis septem sportas. Quod turbis saturatis supererat apostoli sustollunt et septem sportas implent, quia sunt altiora perfectionis precepta, uel potius exhortamenta et consilia, que generalis fidelium multitudo nequit seruando et implendo attingere, quorum exsecutio illos proprie respicit, qui maiore sancti spiritus gratia plenius generalem populi Dei conuersationem mentis atque operis sublimitate transcendunt. Qualibus dicitur: Si uis perfectus esse, uade, uende omnia que habes, etc. .


Unde bene sporte, quibus dominicorum sunt condita fragmenta ciborum, propter septiformem spiritus gratiam septem fuisse memorantur. Nam quia sporte iunco et palmarum foliis solent contexi, merito in sanctorum significatione ponuntur. Iuncus quippe super aquas nasci consueuit. Palma uero uictricem ornat manum, et iunceis uasis recte comparantur electi, cum radicem cordis, ne forte ab amore eternitatis arescat, in ipso uite fonte collocant. Assimulantur et eis que de palmarum sunt foliis contexta, cum inde festiuam eterne retributionis memoriam puro corde retinent; et bene turba quamuis reliquias dominici prandii non caperet, manducasse tamen et saturata esse narratur,  quia sunt nonnulli, qui etsi omnia sua relinquere nequeunt, tamen esurientes et sitientes iustitiam, saturantur, cum audiendo mandata legis Dei ad uitam perueniunt eternam.

Erant autem qui manducauerunt quasi quatuor millia, et dimisit eos. Bene quatuor millia, ut ipso etiam numero docerent euangelicis se pastos esse cibariis.



HEBDOMADA IX POST PENTECOSTEN.



LECTIO EPISTOLAE BEATI PAULI APOSTOLI AD ROMANOS, CAP. uIII.

»Debitores sumus non carni, ut secundum carnem uiuamus. Si enim secundum carnem uixeritis, moriemini: si autem spiritu facta carnis mortificaueritis, uiuetis. Quicunque enim spiritu  Dei aguntur, hi filii sunt Dei. Non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus: Abba pater. Ipse enim spiritus testimonium reddit spiritui nostro, quod sumus filii Dei. Si autem filii Dei et heredes, heredes quidem Dei, coheredes autem Christi.«

Debitores sumus non carni, ut secundum carnem uiuamus.  Debitores sumus eorum, sine dubio, que a spiritu consecuti sumus, carni autem, inquit, non sumus debitores. Neque enim propterea nos fecit Deus ad imaginem suam, ut carnis seruitio essemus obnoxii, sed potius ut creatori suo anima deseruiens, ipsa seruitio ac ministerio carnis uteretur.  Hoc totum agit, ut ostendat eis  legem non esse necessariam, que carnalibus data est.

Si enim secundum carnem uixeritis, moriemini.  Quid est secundum carnem uiuere, nisi carnis desideria implere? Nam et alibi dicit: Et carnis curam ne feceritis in concupiscentiis. Non utique negans curam carnis habendam in necessariis, sed in concupiscentiis. Ita ergo et hic: Si enim, inquit, secundum carnem uixeritis, moriemini. Significat autem mortem pene eterne. Hoc enim dicit, ostendere uolens, maxima in partem passionum desideria humani corporis esse.

Si autem spiritu facta carnis mortificaueritis, uiuetis.  Qui ergo secundum spiritum agens, mortificat actus carnis, uiuet propter inhabitantem  in se spiritum uite. Mortificat autem quis actus carnis hoc modo, fructus est spiritus caritas, odium carnis est actus, odium ergo per caritatem mortificatur et exstinguitur. Gaudium similiter fructus est spiritus, tristitia uero huius seculi, que mortem operatur, carnis est actus. Hec ergo exstinguitur si sit in nobis gaudium spiritus, pax fructus est spiritus. Dissensio et discordia carnis est. Sed certum est discordiam mortificari per pacem. Sic et in patientia spiritus patientia carnis exstinguitur, et bonitas malitiam perimit, et mansuetudo ferociam et continentia intemperantiam, et castitas impudicitiam necat. Talique ordine qui per spiritum actus carnis uiuificauerit uiuet.


Quicunque enim spiritu Dei aguntur, hi filii Dei sunt. Ac si diceret, quicunque merentur spiritu sancto gubernari, uel secundum doctrinam spiritus sancti uiuere, hi sunt qui spiritu Dei aguntur, id est gubernantur uel mouentur. Sicut enim multi filii Dei, ut Scriptura dicit: Ego dixi, Dii estis, et filii excelsi omnes , unus tamen est natura filius et unigenitus de patre, per quem omnes filii appellantur. Ita et spiritus multi quidem sunt, sed unus est, qui uere ex ipso Deo procedit, et ceteris omnibus uocabulis ac sanctificationis sue gratiam donat.

Non enim accepistis spiritum seruitutis iterum in timore.  Iudei acceperunt spiritum, qui nullos ad seruitutem cogeret per timorem. Timere  enim seruorum est, diligere filiorum. Sicut scriptum est: Seruus dominum suum timebit, et filius diliget patrem suum. Illi ergo qui operari caritatis uoluntate nolebant, timoris necessitate cogantur, nos uero omnia uoluntarie operemur, ut filios nos esse probemur.

 Qui timore pene, non amore iustitie opus legis facit, per hoc legis, quam uelit non esse, non est amicus, sed potius inimicus; nec mundatur opere, qui immundus est uoluntate.

Sed accepistis Spiritum adoptionis filiorum in quo clamamus Abba pater. Qui uocat patrem, filium se esse profitetur, debet ergo patri in moribus filius similis inueniri, ne pro nomine quoque in uacuum usurpato maiori pene subiaceat, item uos Romani  in adoptionem filiorum uocati estis, non sicut Iudei, qui subditi legis imperio, in seruitute tenebantur. Quod uero addidit: Abba pater, patrie lingue uocabulum, idipsum iterauit, uelut si dixisset: pater pater, idem namque Abba quod et pater significat, sed Abba Hebreum, pater Grecum est et Latinum. Ut ergo utrumque populum in eum crediturum, ab utroque eum inuocandum esse doceret, utramque linguam Apostolus posuit, ut Abba illi, qui de Isrelitico populo, nos pater clamaremus, qui de gentibus ad fidem Christi uenimus.

Ipse spiritus testimonium reddit spiritui nostro, etc. Ipse ergo spiritus adoptionis, per quem in filium quis adoptatur, reddit testimonium et confirmat spiritum nostrum, quia sumus filii Dei. Posteaquam  a spiritu seruitutis in adoptionis spiritum uenerimus, cum iam nichil timoris inest, nichil propter metum pene gerimus, sed propter amorem Patris cuncta perficimus.

Si autem filii et heredes, heredes quidem Dei, etc. Post hec iam ex consequentibus syllogismum nectit Apostolus et dicit: Si spiritum adoptionis accepimus, ergo filii sumus. Quod si filii sumus, sine dubio et heredes, mercedem namque seruus exspectat, hereditatem filius sperat. Et rursus alius addidit conclusionis augmentum: Heredes quidem, ait, Dei, coheredes autem Christi. Heres quis efficitur Dei, cum que Dei sunt meretur accipere, id est, incorruptionis, et immortalitatis gloriam, thesauros  sapientie et scientie reconditos. Coheredes autem Christi, cum transformauerit corpus humilitatis nostre, conforme corpori claritatis sue, sed et cum illud adipisci meruit, quod dixit ipse Saluator: Pater, uolo ut ubi ego sum, et isti sint mecum . Est preterea et illa dignitas coheredum Christi, quod pater quidem omne iudicium dedit filio, sed et filius dicit ad coheredes suos: Sedebitis et uos super duodecim thronos, iudicantes duodecim tribus Isrel, et hoc modo heredes suos Christus non solum in partes hereditatis, sed etiam in consortium potestatis adducit.



EuANGELIUM MATTHAEI, CAP. uII.

»Attendite a falsis prophetis, qui ueniunt ad uos in uestimentis ouium, intrinsecus autem sunt lupi  rapaces. A fructibus eorum cognoscetis eos. Nunquid colligunt de spinis uuas, aut de tribulis ficus? Sic omnis arbor bona bonos fructus facit. Mala autem arbor fructus malos facit. Non potest arbor bona fructus males facere, neque arbor mala fructus bonos facere. Omnis arbor que non facit fructum bonum, excidetur et in ignem mittetur. Igitur ex fructibus eorum cognoscetis eos. Non omnis qui dicit mihi: Domine, Domine, intrabit in regnum celorum, sed qui facit uoluntatem patris mei, qui in celis est, ipse intrabit in regnum celorum.«

Attendite a falsis prophetis, qui ueniunt ad uos in uestimentis ouium, etc.  Et de omnibus quidem intelligi potest, qui aliud habitu ac sermone  promittunt, aliud opere demonstrant, sed specialiter de hereticis intelligendum, quia uidentur continentia, castitate, ieiunio, quasi quadam pietatis se ueste circumdari, intrinsecus uero, habentes animum uenenatum, simpliciora fratrum corda decipiunt. Ex fructibus ergo anime, quibus innocentiam ad ruinam trahunt, lupis rapacibus comparantur.

A fructibus eorum cognoscetis.  Dixit enim Dominus ad quosdam, qui ouium uestitu se induunt, intus sunt lupi rapaces, et ne forte fragilitas humana dignoscere non posset lupum sub ouina pelle, ait: Ex fructibus eorum cognoscetis eos. Querimus fructus caritatis, inuenimus spinas dissensionis: Ex fructibus eorum cognoscetis eos.


 Qui sunt fructus, quibus boni maliue dignoscuntur? Apostolus ostendit, dicens: Manifesta autem sunt opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, hereses, inuidie, homicidia, ebrietates, comessationes, et his similia. Fructus enim Spiritus est caritas, gaudium, longanimitas, bonitas, benignitas, mansuetudo, fides, modestia, continentia, castitas, et his similia. In his etenim fructibus qualis sit unusquisque cognoscitur homo.

Nunquid colligunt de spinis uuas aut de tribulis ficus? Spinas reor et tribulos seculi curas, et punctiones esse uitiorum, de quibus peccanti homini  dictum est: Terra tua spinas et tribulos germinabit tibi. Ficus uero et uua dulcedinem conuersationis noue, quam Dominus in nobis esurit, et feruorem dilectionis, qui letificat cor hominis. Non autem de spinis uuas neque de tribulis ficus colligitur, quia mensa adhuc ueteris hominis consuetudine depressa simulare potest, sed fructus noui hominis ferre non potest.

Sic omnis arbor bona fructus bonos facit, mala autem arbor fructus malos facit. Non potest arbor bona fructus malos facere, neque arbor mala fructus bonos facere.  Arbor est ipsa anima, id est, ipse homo, fructus uero, opera hominis. Non ergo potest malus homo bona operari, nec bonus mala. Ergo si uult bona operari, bonus primo fiat.  Prius enim mutandus homo, ut opera mutentur; si enim manet homo in eo quod malus est, et bona opera habere non potest, si manet in eo quod bonus est, mala opera habere non potest. Sit ergo unusquisque arbor bona; non se arbitretur habere fructus bonos; si manet arbor mala, non erit fructus bonus, nisi arboris bone; mutet cor, et mutabitur opus. Extirpa cupiditatem, planta caritatem. Sicut enim est radix omnium malorum cupiditas, sic et radix omnium bonorum caritas.

Omnis arbor que non facit fructum bonum, excidetur et in ignem mittetur.  Quia unusquisque peruersus paratam citius gehenne concremationem inuenit, qui hic boni operis fructum facere contemnit.


Non omnis qui dicit mihi: Domine, Domine, intrabit in regnum celorum, sed qui facit uoluntatem patris mei qui in celis est, ipse intrabit, etc. Sicut supra dixerat eos, qui haberent uestem uite bone, non recipiendos propter dogmatum nequitiam, ita nunc e contrario asserit, ne his quidem accommodandam fidem, qui cum polleant integritate fidei, turpiter uiuant, et doctrine integritatem malis operibus destruant, utrumque enim Dei seruis necessarium est, ut et opus sermone, et sermo operibus comprobetur. Huic sententie potest illud uideri contrarium: Nemo potest dicere Dominus iehsu nisi in Spiritu sancto, sed modus est Scripturarum dicta pro factis accipere, ut statim in consequentibus approbatur, refutari eos qui iactant sine operibus  scientiam Domini, et audiunt a Saluatore: Recedite a me, operarii iniquitatis, nescio uos , et Apostolus in hunc sensum loquitur: Confitentur se Deum scire, factis autem negant.



HEBDOMADA X POST PENTECOST.



LECTIO EPISTOLAE BEATI PAULI APOSTOLI AD CORINTHIOS I, CAP. X.

»Non simus concupiscentes malorum, sicut et illi concupierunt, neque idololatre efficiamini, sicut quidam ex ipsis, quemadmodum scriptum est: Sedit populus manducare et bibere et surrexerunt ludere. Neque fornicemur sicut quidam ex ipsis fornicati sunt, et ceciderunt una die uiginti tria millia. Neque tentemus Christum, sicut  quidam eorum tentauerunt, et a serpentibus perierunt. Neque murmuraueritis sicut quidam eorum murmurauerunt, et perierunt ab exterminatore. Hec autem omnia in figura contingebant illis. Scripta sunt autem ad correptionem nostram, in quos fines seculorum deuenerunt. Itaque qui se existimat stare, uideat ne cadat. Tentatio uos non apprehendat nisi humana. Fidelis autem Deus est, qui non patietur uos tentari supra id quod potestis, sed faciet cum tentatione etiam prouentum, ut possitis sustinere.«

Non simus concupiscentes malorum, sicut et illi concupierunt.  In tertia decima mansione, que uocatur sepulcra concupiscentie, populus fastidiens celestem panem, carnes Aegyptias  desiderauit, multosque subito uorauit incendium e quibus edocemur, ut qui conuersatione relinquimus seculum, et Aegyptias ollas, id est, carnalium desideriorum feruores contempsimus, non debere murmurare contra celestem panem, nec uirulentias Aegyptiorum, qui sunt magnarum carnium, sed simplicem cibum manne, id est puram celestem uitam querere; alioquin si post perceptam angelicam mannam que est in celis uita siue doctrina, rursus carnes Aegyptias, que sunt carnales huius seculi uoluptates et concupiscentie pristinorum morum, uoluerimus appetere, uorabimus nauseam, et statim Domini igne torquebimur. Desiderium quoque nostrum uertitur in tumulos, ut simus sepulcra dealbata, que foris apparent hominibus speciosa, intus autem plena sunt ossibus mortuorum .

Neque idololatre efficiamini, sicut quidam ex ipsis, quemadmodum, etc. Illos tangit qui in idolo exsultabantur, putantes se immunes a crimine, et comparat eis qui sibi in eremo uitulum fecerunt, et adorauerunt ludentes, sed multi ex eis interempti perierunt , ut intelligatur in illorum hominum interemptione significari uitiorum necem. In talia quippe uitia seuire nos iubet Apostolus, cum dicit: Mortificate membra uestra super terram, fornicationem, immunditiam, luxuriam, concupiscentiam malam, et auaritiam, que est idolorum seruitus .

Neque fornicemur, sicut quidam ex ipsis fornicati  sunt, etc. Consilium quippe dederat Balaam regi Balaac, ut mulieres in meritorio poneret, et ante ianuas eorum aras, ut uenientes filii Isrel, prius sacrificarent idolis, et sic ingrederentur ad mulieres, unde est fornicatus Isrel cum filiabus Madian. Sed quid est quod iste Balaam populum Dei posse decipi certa ratione colligit, dans consilium, ut ex illa parte, qua infirmari nouerat filios Isrel, perniciosius eis laquei tenderentur, non dubitans eos oblata copia feminarum, fornicationis ruina protinus collapsuros quia concupiscibiles anime eorum partes sciebat esse corruptas? Ita ergo unumquemque nostrum nequitie uersuta malignitate, in figura Balaam pertentant, illis precipue affectibus anime  insidiosos laqueos perstruentes, quibus nos senserint egrotare, ut uerbi gratia, cum uiderint rationabiles anime nostre partes esse uitiatas illo nos ordine decipere moliantur. Sed Phinees sacerdos zelatus, ut Dei furorem placaret, Zambrim et scortum Madianitida, in pugione transfixit, significans per crucem Domini, non solum idololatriam, sed etiam omnem carnis affectum, uel concupiscentiam perimi seculi, et tunc placari Deum, dum carnis exstinguitur uitium.

Neque tentemus Christum, sicut quidam eorum, etc. Hoc est, nec in tribulationis pressura tentetis eum, qui uos tribulationibus probat. Narrat quippe liber Numerorum quia percussus in eremo populus Isrel itineris longi ac laboris onere murmurauit,  ideo Dominus miserit in illum ignitos serpentes. Plage igitur serpentium ignitorum uenena sunt uitiorum, que animam quam tangunt spirituali morte perimunt, et bene murmurans contra Dominum populus serpentium morsibus sternebatur, ut ex ordine flagelli exterioris agnosceret, quantum intus perniciem murmurando pateretur. Recte etenim per serpentes peccata, que animam simul et corpus ad interitum trahunt, exprimuntur.

Neque murmuraueritis, sicut quidum eorum murmurauerunt, etc. Quod autem dicit perierunt ab exterminatore, aut ab angelo intelligitur percutienti, aut igni deuorante.

Hec autem omnia in figura contingebant illis, scripta sunt autem ad correptionem nostram.   Omnia que eis contigerunt secundum facta sua receperunt, sed tamen ideo scripta sunt, ne nos putemus impune peccare. Si enim adhuc paruulis aut rudibus non pepercit, quanto magis nobis, qui legis perfectionem accipimus, non parcet, si talia fecerimus!

 In illa scriptura que ueteris Testamenti dicitur Nouum Testamentum absconditum latet, tanquam in fece corporalium sacramentorum. Circumcisio carnis intelligitur circumcisio cordis. Templum intelligitur corpus Domini. Terra repromissionis intelligitur regnum celorum. Est typus uel figura presentium et preteritorum, et futurarum rerum ignotarum. Preteritorum typus est catecumenorum  humilitas, typum enim gerunt Ade de paradiso expulso, et ex conscientia delictorum diuinum metuentis aspectum, propter quod et per publicum capitibus tectis incedunt. Presentium typus est uestis Aaron, que duodecim tribuum nomina lapidibus insignita gestabat, ostendens se pro omnibus quodammodo populis supplicare. Futurorum typus est in duabus filiis Isaac, in quibus duo Testamenta monstrata sunt.

In quos fines seculorum deuenerunt. Id est, in quos tota iustitie perfectio cadit, sicut scriptum est: Finis enim legis, Christus ad iustitiam .

Itaque qui se existimat stare, uideat ne cadat.  Hoc est, ne cadat in idololatriam, uel scandalum  fratrum, propter hoc ipsum quod stare gloriatur, cadit enim dum superbit.

Tentatio uos non apprehendat, nisi humana. Humana tentatio intelligi potest ciuilis et, ut dictum est, tolerabilis afflictio. Sicut in alio loco dicit: Humanum dico propter infirmitatem carnis uestre , id est, quod facile et suscipi et impleri possit cum bona uoluntate. Quis uel sibi uel aliis consulit, si fallatur in aliquo per ignorantiam temporalium, quia et hoc temporaliter agit, et modum agendi non tenet quem debebat; humana tentatio, siue irasci est humanum, iram perficere diabolicum?

Fidelis autem Deus est, qui non patitur uos tentari super id quod potestis.  Fidelis qui  se pollicitus est sui nominis causa tribulationem sustinentibus adfuturum, ut illud: Multe tribulationes istorum, et de his omnibus liberauit eos Dominus . Ipse uos faciat stare firmiter, et uirtutem tribuet tolerandi, qui uos docuit rogare dicens, Ne patiaris nos induci in tentationem .

Sed faciet cum tentatione etiam prouentum ut possitis sustinere. Id est, non ampliorem uobis tribulationem uenire patietur, quam sustinere possitis, sed faciet prouentum, id est, illud uobis faciet prouenire, quod possitis sustinere, aut de ipsa tribulatione lucrum anime acquirere.



EuANGELIUM LUCAE, CAP. XuI.

»Homo quidam erat diues, qui habebat uillicum,  et hic diffamatus est apud illum, quasi dissipasset bona ipsius. Et uocauit illum et ait illi: Quid hoc audio de te, redde rationem uillicationis tue, iam enim non poteris uillicare. Ait autem uillicus intra se. Quid faciam? quia dominus meus aufert a me uillicationem: fodere non ualeo, mendicare erubesco. Scio quid faciam, ut cum amotus fuero a uillicatione recipiant me in domos suas. Conuocatis itaque singulis debitoribus domini sui dicebat primo: Quantum debes domino meo? At ille dixit: Centum cados olei. Dixitque illi: Accipe cautionem tuam, et sede cito, scribe quinquaginta. Deinde alio dixit: Tu uero quantum debes? Qui ait: Centum coros tritici. Ait illi: Accipe litteras tuas et scribe octoginta. Et  laudauit dominus uillicum iniquitatis, quia prudenter fecisset, quia filii huius seculi prudentiores filiis lucis in generatione sua sunt. Et ego dico uobis: Facite uobis amicos de mammona iniquitatis, ut cum defeceritis, recipiant uos in eterna tabernacula.«

Homo quidam erat diues, qui habebat uillicum et hic diffamatus est apud illum, quasi dissipasset bona ipsius, et uocauit illum, et ait illi: Quid hoc audio de te? redde rationem uillicationis tue, iam enim non poteris uillicare.  In uillico hoc, quem dominus eiiciebat de uillicatu, et laudauit eum, quod in futurum sibi prospexerit, non omnia debemus ad imitandum sumere. Non enim aut domino nostro  facienda est in aliquo fraus, ut de ipsa fraude eleemosynas faciamus, aut eos, a quibus recipi uolumus in tabernacula eterna, tanquam debitores Dei et Domini nostri fas est intelligi, cum iusti et sancti significentur hoc loco, qui eos introducunt in tabernacula eterna, qui necessitatibus suis terrena bona communicauerint, sed etiam e contrario dicuntur iste similitudines, ut intelligamus, si laudari potuit ille a domino, cui fraudem faciebat, quanto amplius placeant Domino Deo qui secundum eius preceptum illa opera faciunt. uillici sane uocabulo discimus eos qui pecunias habent, non iam domui sue, sed aliene potius rei dispensatores esse putandos, qui si iuxta huius serui exemplum sedulo finiende uillicationis ac rationis reddende  tempus preuiderint, facile terrenorum delectatione simul et dilectione nudati, plus sibi de amicis conquirendis in futuro quam diuitiis in presenti colligendis prospicere curabunt.

Ait autem uillicus intra se: Quid faciam? quia Dominus meus aufert a me uillicationem: fodere non ualeo. Ablata quippe uillicatione, fodere non ualemus, quia finita hac uita in qua tum licet operari, nequaquam ultra bene conuersationis fructum ligone deuote compunctionis licet inquirere.

Mendicare erubesco, etc. Mendicare confusionis est, illo scilicet pessimo genere mendicandi, quo uirgines ille fatue mendicasse referuntur, que ingruente tempore nuptiarum, oleo uirtutum deficiente, sapientibus dixerunt: Date nobis de oleo uestro, quia  lampades nostre exstinguntur , et quod Salomon ait: Propter frigus piger arare noluit, mendicabit ergo estate, et non dabitur ei.

Conuocatis itaque singulis debitoribus domini sui, dicebat primo: Quantum debes domino meo? at ille dixit: Centum cados olei; dixitque illi: Accipe cautionem tuam, et sede cito, scribe quinquaginta. Deinde alio dixit: Tu uero quantum debes? qui ait, centum coros tritici; ait illi: Accipe litteras tuas, scribe octoginta. Cadus Grece amphora est, continens urnas tres. Corus uero modios triginta complectitur. Quod autem de centum cadis olei, quinquaginta scribi fecit a debitore, et de centum coris tritici octoginta, ad nichil aliud ualere arbitror nisi ut ea que similiter in sacerdotes atque in Leuitas Iudeus  quisque operatur, in Christi ecclesia abundet iustitia eius super Scribarum et Phariseorum, ut cum illis decimas darent, isti dimidias dent, sicut non de fructibus, sed de ipsis suis bonis fecit Zacheus. Aut certe duplices decimas, aut duas decimas dando superet impendia Iudeorum. Nisi forte quis simpliciter accipiendum putet, quod omnis qui indigentiam cuiuslibet pauperis sanctorum, uel ex dimidia uel certe ex quinta parte, quantum uiginti uel quinquaginta ad centum sunt, alleuiauerit, certa sue misericordie sit mercede donandus.

Et laudauit dominus uillicum iniquitatis, quia prudenter fecisset, quia filii huius seculi prudentiores filiis lucis in generatione sua sunt. Audiant sapientes  huius seculi, ut stultam sapientiam deserere, et sapientem Dei stultitiam queant discere, quanti eorum sapientia diuina equitas estimauerit, quos non uere prudentes, sed in generatione sua prudentes esse commemorat. Iuxta hoc quod alibi dicitur: ue qui sapientes estis in oculis uestris, et coram uobismetipsis prudentes. Nec non et amatores eterne uite filios lucis appellando, non aliud eos qui sapientes sunt, ut faciant mala, bene autem facere nescierunt, quam filios arguit esse tenebrarum. Filii autem lucis et filii huius seculi uocantur, quomodo filii regni et filii perditionis, cuius enim agit quisque opera, eius cognominatur et filius.

Et ego uobis dico, facite uobis amicos de mammona iniquitatis, ut cum defeceritis, recipiant uos in eterna tabernacula. Mammona iniquitatis, ab hoc appellat  istam pecuniam, quam possidemus ad tempus, quia mammona diuitie interpretantur. Nec sunt iste diuitie nisi iniquis, qui in eis constituunt spem atque copiam beatitudinis sue. A iustis uero cum hec possidentur, est quidem ista pecunia, sed non sunt illis diuitie nisi celestes et spirituales, quibus indigentiam suam spiritualiter supplentes, exclusa egestate miserie, beatitudinis copia ditabuntur. Si autem hi qui prebent eleemosynam de iniquo mammone faciunt sibi amicos, a quibus in eterna tabernacula recipiantur, quanto magis hi, qui spirituales largiuntur epulas, qui dant cibaria conseruis in tempore suo, certissima debent spe summe retributionis erigi.



HEBDOMADA XI POST PENTECOSTEN.



LECTIO EPISTOLAE BEATI PAULI APOSTOLI AD CORINTHIOS, I, CAP. XII.

»Scitis quoniam cum gentes essetis ad simulacra muta prout ducebamini euntes. Ideo notum uobis facio, quod nemo in spiritu Dei loquens, dicit anathema Iesum. Et nemo potest dicere Dominus iehsu, nisi in spiritu sancto. Diuisiones uero gratiarum sunt, idem autem spiritus, et diuisiones ministrationum sunt, idem autem Dominus et diuisiones operationum sunt, idem uero Deus, qui operatur omnia in omnibus. Unicuique autem datur manifestatio spiritus ad utilitatem. Alii quidem per spiritum datur sermo sapientie, alii autem sermo scientie secundum eumdem spiritum,  alteri fides in eodem spiritu, alii gratia sanitatum in uno spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum. Hec autem omnia operatur unus atque idem spiritus, diuidens singulis prout uult.«

Scitis quoniam cum gentes essetis, etc. Hic sensus dicentis hoc parum uerbis uidetur aperire: cum gentes essetis a magis uel ab aruspicibus idolorum obedientiam prestabatis, qui uos ad simulacra muta et mortua perducebant. Nunc uero, quia religione suscepta, capacioris sensu esse debetis, libentius acquiescite saluti, et promptius obedite ueritati, et quod in notitiam uestram depono, attenta mente  percipite.  Prout ducebamini, a quo uel a quibus? a spiritibus nempe malignis ducebamini ad opera peccatorum.

Ideo notum uobis facio, quod nemo in spiritu Dei loquens, dicit, etc. Qui anathematizat, id est, qui cum quadam detestatione abnegat Dominum Iesum, non habet spiritum sanctum, et qui credit in Dominum Iesum, spiritum sanctum habet, et quia legimus, Qui filium non habet nec patrem habet, agnoscere ex hoc testimonio possumus, quod qui Christum non credit, nec spiritum sanctum habere credendus est, sicut legimus ad Romanos: Si quis autem spiritum Christi non habet, hic non est eius . Quomodo ergo operarios iniquitatis Dominus non cognoscit, etiam si uirtutes sint operati, ita et Deus  malis operibus denegatur.

Et nemo potest dicere Dominus iehsu, nisi in spiritu sancto. Hoc est, sine causa fatetur aliquis Dominum Iesum, qui non integre credit in spiritum sanctum, uel sine causa eum uerbis confitetur, qui factis negat. Docet ad Corinthios, nisi in spiritu sancto, id est, in bonis operibus conuersantes Dominum Iesum dicant, aliter eis prodesse non posse.

Diuisiones gratiarum sunt, etc. Hoc est, non solum dona linguarum, sed diuersorum carismatum genera dispensantur a Domino; hic uult ostendere gratias spiritus sancti diuisas esse, non ipsum.

Et diuisiones ministrationum sunt, etc. Quibus ecclesiastica ministeria distribuuntur et officia, que ministeria  in sequentibus, spiritu sancto, id est, Deo disponente, ordinata commemorat dicens: Quosdam quidem posuit in Ecclesiam primum apostolos, deinde prophetas, etc. Dicendo enim, idem autem spiritus, idem uero Deus, ostendit se omnino de spiritus sancti diuinitate disserere.

Et diuisiones operationum sunt. Id est quibus diuerse uirtutes operabantur, hoc est dicere, idem spiritus sanctus qui operatur omnia hec in omnibus, id est fidelibus atque credentibus.

Unicuique datur manifestatio, etc. Manifestatio spiritus, id est, ut manifestetur illum spiritum sanctum accepisse ad utilitatem salutemque multorum. Non enim pro sua tantum, sed pro fidelium causa gratiarum muneribus locupletantur. Siue ad utilitatem  incredulorum, ut credant, et ut credentes firmentur. Siue manifestatio spiritus, eo quod per doctrinam spiritalem unicuique manifestam faciat conscientiam suam, sicut in consequentibus dicit, quia per propheticam castigationem occulta cordis eius manifesta fiunt. uel quod spiritu illuminatus sensus hominum spirituali discretione cognoscat.

Alii quidem per spiritum sanctum datur sermo sapientie. Hoc est, ut sapienter et apte, et rationabiliter possit disserere et docere, quod gratie inspiratione percepit.

Alii quidem sermo scientie. Scientia est, aut aperire mysteria, aut scire, aut narrare preterita, aut iudicii futura predicere.


Alteri fides in eodem spiritu. Hic fides dupliciter intelligitur, non solum que trinitatem capaci corde percipiat, sed que ardenti perfectione signa et prodigia possit operari, de qua Dominus in Euangelio dicit: Si habueritis fidem sicut granum sinapis, dicetis huic monti, et rel. .

Alii gratia curationum in uno spiritu. Id est, per quam infirmis conferat sanitatem.

Alii operatio uirtutum. Per quam illuminare cecos, obsessos absoluere, mortuos ualeat suscitare.

Alii prophetia. Per quam moralia docet uel de retributionis die aut mentuenda aut speranda predicat.

Alii discretio spirituum. Id est, ut qualis unusquisque spiritus ueniat, uel quid ex Deo, quid ex aduersario  in hominum actione uersetur, prudenti examinatione discutiat.

Alii interpretatio sermonum. Id est, quia altius interpretari poterat, que peregrino sermone alius loquebatur.

Hec omnia operatur unus, etc. Hic ostendit se superius totum de sancti spiritus disseruisse uirtutibus, et ipsum iugi sermone Deum se et Dominum predicasse.

Diuidens singulis prout uult. Diuidens non ipse diuisus, diuisiones uero dicte sunt, sicut membrorum in corpore, quia non idem ualent aures quod oculi, atque ita membra cetera diuersis officiis atque concorditer distributa. Que tamen, cum sani sumus, una eque diuersa, nec alibi maiore, alibi  minore, sed cum sint unum corpus, communi et parili salute congaudent.



EuANGELIUM LUCAE, CAP. XIX.

»Cum appropinquaret iehsu Hierusalem, uidens ciuitatem, fleuit super illam dicens: Quia si cognouisses et tu, et quidem in hac die tua, que ad pacem tibi, nunc autem abscondita sunt ab oculis tuis, quia uenient dies in te, et circumdabunt te inimici tui uallo, et circumdabunt te et coangustabunt te undique, et ad terram prosternent te, et filios tuos qui in te sunt. Et non relinquent in te lapidem super lapidem, eo quod non cognoueris tempus uisitationis tue. Et ingressus in templum, cepit eiicere uendentes in illo et ementes, dicens illis: Scriptum est, quia domus  mea domus orationis est; uos autem fecistis illam speluncam latronum. Et erat docens quotidie in templo.«

Cum appropinquaret iehsu Hierusalem, uidens ciuitatem, fleuit super illam.  Fleuit etenim pius redemptor subuersionem perfide ciuitatis, que a uespasiano et Tito Romanis principibus facta est ei.

Dicens, quia si cognouisses et tu. Subaudi fleres, que modo, quia nescis quod imminet, exsultas. Ruina enim que illi imminebat, ipsa sibi ciuitas, id est, ipsa plebs ciuitatis ignorabat.

Et quidem in hac die, que ad pacem tibi. Cum enim carnis se uoluptatibus daret, uentura mala non  prospiceret, in die sua, que ad pacem ei esse poterant habebat. Nunc autem abscondita sunt ab oculis tuis. Si enim a cordis eius oculis mala que imminerent abscondita non essent, leta in presentibus prosperis non fuisset.

Quia uenient dies in te, et circumdabunt te inimici, etc. Hec omnia a uespasiano et Tito facta, nullas qui historiam euersionis eiusdem ciuitatis legit, ignorat.

Et non relinquent in te lapidem, etc. Hec etiam ipsa iam eiusdem ciuitatis transmigratio testatur, qui dum nunc in eo loco constructa est, ubi extra portam fuerat dominus crucifixus, prior illa Hierusalem, ut dicitur, funditus est euersa, cui ex qua culpa euersionis sue pena fuerit illata subiungitur.

Eo quod non cognoueris, etc. Creator quippe omnium per incarnationis sue mysterium hanc uisitare dignatus est, sed ipsa timoris et amoris illius recordata non est.

Et ingressus templum, etc. Qui enim narrauit futura mala uentura, et protinus templum ingressus est, ut de illo uendentes et ementes eiiceret, profecto innotuit, quia ruina populi maxime ex culpa sacerdotum fuit. Domus ergo orationis spelunca latronum facta fuerat, qui ad hoc in templo assistere nouerant, ut aut non dantes munera studerent, corporaliter persequi, aut dantes spiritualiter necare.

uidens enim ciuitatem, etc. Hoc semel egit cum perituram ciuitatem esse nuntiauit. Hoc quotidie  redemptor noster per electos suos agere non cessat, cum quosdam ex bona uita ad mores reprobos peruenisse considerat. Plangit eos qui nesciunt cur plangantur, qui, iuxta Salomonis uerba, letantur cum male fecerint et exsultant in rebus pessimis . Qui si damnationem suam, que eis imminet agnouissent, semetipsos cum lacrymis electorum plangerent.

Et quidem in hac die tua, que ad pacem tibi. Suam hic diem habet anima peruersa, que transitorio gaudet in tempore, cui ea que adsunt ad pacem sunt. Quia dum ex rebus temporalibus letatur, dum honoribus extollitur, dum in carnis uoluptate resoluitur, dum nulla uenture pene formidine terretur, pacem habet in die sua, que graue damnationis sue  scandalum in die habebit aliena. Ibi enim affligenda est, ubi iusti letabuntur.

Nunc autem abscondita sunt ab oculis tuis. Peruersa quippe anima rebus presentibus dedita, in terrenis uoluptatibus resoluta, abscondit sibi mala sequentia, quia preuidere futura refugit, que presentem letitiam perturbent, dum que in presentis uite oblectatione deserit, quid aliud quam clausis oculis ad ignem uadit.

Quia uenient dies in te, et circumdabunt te inimici tui uallo. Qui unquam sunt humane anime maiores inimici quam maligni spiritus, qui hanc a corpore exeuntem obsident, quam in carnis amore positam deceptoriis delectationibus fouent, quam uallo circumdant,  qui ante mentis eius oculos reductis iniquitatibus quas perpetrauit, hanc ad societatem sue damnationis trahentes coarctant.

Circumdabunt te et coangustabunt te undique. Maligni quippe spiritus undique animam angustant, quando ei non solum operis, sed etiam locutionis, atque insuper cogitationis iniquitates replicant, ut que prius se per multa dilatauit in scelere, ad extremum de omnibus angustetur in retributione.

Et ad terram consternent te, et filios tuos qui in te sunt. Tunc anima per cogitationem reatus sui ad terram consternitur, cum caro quam uitam suam credidit, redire ad puluerem urgetur. Tunc in mortem filii illius cadunt, cum cogitationes illicite, que modo ex illa prodeunt, in extrema uite ultione  dissipantur: Sicut scriptum est: In illa die peribunt omnes cogitationes eorum . Que scilicet dure cogitationes intelligi etiam per lapideam significationem ualent.

Et non relinquent in te lapidem super lapidem. Peruersa etenim mens cum peruerse cogitationi adhuc peruersiorem adiicit, quid aliud quam lapidem super lapidem ponit: sed in destructa ciuitate super lapidem lapis non relinquetur, quia cum ad ultionem suam anima ducitur, omnis ab illa cogitationum suarum constructio dissipatur.

Eo quod non cognoueris tempus uisitationis tue. Prauam quamque animam omnipotens Deus modis multis uisitare consueuit. Nam assidue hanc uisitat precepto, aliquando autem flagello, aliquando uero  miraculo, ut et uera que nesciebat audiat, et tamen adhuc superbiens atque contemnens, aut dolore compuncta redeat, aut beneficiis deuicta, malum quod fecit erubescat. Sed quia uisitationis sue tempus minime cognoscit, illis in extremo uite inimicis traditur, cum quibus in eterno iudicio damnationis perpetue societate colligatur.

Et ingressus templum cepit eiicere uendentes, etc. Sicut templum Dei in ciuitate est, ita in plebe fideli uita religiosorum, et sepe nonnulli religionis habitum sumunt, sed dum sacrorum ordinum locum percipiunt, sancte religionis officium in commercium terrene negotiationis trahunt. uendentes quippe in templo sunt, qui hoc, quod quibusdam iure competit, ad premium largiuntur. Iustitiam enim uendere,  est, hanc pro premii acceptione seruare; ementes uero in templo, sunt qui dum hoc persoluere proximo quod iustum est nolunt, dumque rem iure debitam facere contemnunt, dato patronis premio emunt peccatum.

Domus mea domus orationis est, uos autem fecistis illam speluncam, etc. Quia dum non nunquam peruersi homines locum religionis tenent, ibi malitie sue gladiis occidunt, ubi uiuificare proximos orationis sue intercessione debuerunt. Templum quoque et domus Dei est ipsa mens atque conscientia fidelium, que si quando in lesione proximi peruersa cogitationes profert, quasi in spelunca latrones resident, et simpliciter gradientes interficiunt, quando  in eos qui in nullo rei sunt, lesionis gladios defigunt. Mens enim fidelium, non iam domus orationis, sed spelunca latronis est, quando relicta innocentia et simplicitate sanctitatis, illud conatur agere, unde ualeat proximis nocere; sed quia contra peruersa hec omnia uerbis redemptoris nostri per sacras paginas indesinenter instruimur, nunc usque hoc agitur, quod factum fuisse perhibetur cum dicitur:

Et erat docens quotidie in templo. Cum enim mentes fidelium ad cauenda mala subtiliter erudit, quotidie ueritas in templo docet, sed tunc ueritatis uerbis ueraciter docemur, si extrema mala nostra formidolose et indesinenter aspicimus, iuxta illud: In omnibus operibus tuis memorare nouissima tua, et in eternum non peccabis.



IN NATALI SANCTAE FELICITATIS.



LECTIO PROuERBIORUM, CAPITE ULT.

»Mulierem fortem quis inueniet? procul et de ultimis finibus pretium eius. Confidit in ea cor uiri sui, et spoliis non indigebit. Reddet ei bonum et non malum, omnibus diebus uite sue. Quesiuit lanam et linum, et operata est consilio manuum suarum, facta est quasi nauis institoris, de longe portans panem suum. Et de nocte surrexit, deditque predam domesticis suis, et cibaria ancillis suis. Considerauit agrum et emit eum, de fructu manuum suarum plantauit uineam. Accinxit fortitudine lumbos suos, et roborauit brachium suum. Gustauit et uidit, quia bona est negotiatio  eius, non exstinguetur in nocte lucerna eius. Manum suam misit ad fortia, et digiti eius apprehenderunt fusum. Manum suam aperuit inopi, et palmas suas extendit ad pauperem. Non timebit domui sue a frigoribus niuis, omnes enim domestici eius uestiti sunt duplicibus. Stragulatam uestem fecit sibi, byssus et purpura uestimentum eius. Nobilis in portis uir eius, quando sederit cum senatoribus terre. Sindonem fecit et uendidit, et cingulum tradidit Chananeo. Considerauit semitas domus sue, et panem otiosa non comedit. Os suum aperuit sapientie, et lex clementie in lingua eius, fortitudo et decor indumentum eius, et ridebit in die nouissimo. Surrexerunt filii eius, et beatissimam predicauerunt, uir  eius et laudauit eam. Multe filie congregauerunt diuitias, tu supergressa es uniuersas. Fallax gratia et uana est pulchritudo, mulier timens Deum ipsa laudabitur. Date ei de fructu manuum suarum, et laudent eam in portis opera eius.«

Mulierem fortem quis inueniet.  Mulier fortis ecclesia catholica uocatur, quam Ioannes in Apocalypsi amiciam cum sole, id est, Christo uidisse perhibetur. Que spirituales Deo filios ex aqua et spiritu sancto generare non cessat, que ideo fortis uocatur, quia cuncta seculi aduersa simul et prospera pro Conditoris sui fide contemnit; quam ipse in carne apparens infirmam inuenit, sed uisitatione sua fortem reddidit. uidens ergo Salomon  genus humanum multis implicatum erroribus, ait: Mulierem fortem quis inueniet? ac si diceret: Quis patriarcha aut propheta, uel quis talis aut tante uirtutis uel meriti esse potest, qui de tot incredulis mundi nationibus unam sibi electorum Ecclesiam congreget, quam sua gratia fortem et insuperabilem aduersantibus cunctis efficiat? subintelligitur nullus nisi Christus.

Procul. Procul, pro statu posuit temporis, id est, a diebus Salomonis usque ad partum uirginis.

Et de ultimis finibus pretium eius. De ultimis finibus dicit, quia a summo celo egressio eius , quia semetipsum pretium redemptionis pro salute nostra obtulit Patri. Unde Apostolus ait: Qui dilexit nos, et tradidit semetipsum pro nobis  . Aliter pretium sancte Ecclesie procul positum est, quia incarnatio uerbi Dei et conuersatio eius inter homines, et passio et resurrectio eius longe est a nostra conditione discreta.

Confidit in ea cor uiri sui. uirum sancte ecclesie, qui etiam et pretium eius fieri dignatus est, dominum dicit. Sicut enim is qui fortem fidelemque et castam habet coniugem, confidit in ea, quia nichil contra suam uoluntatem adulterina saltem cogitatione possit contaminare, sed quoscunque ualet assidua amicitia ad suum uirum conuertere desiderat, sic redemptor noster in sibi coniuncta confidit ecclesia. Nouit enim spiritum gratie et uirtutem caritatis, quam eius precordiis infudit. Ideo non dubitat eam, non solum a sue fidei integritate posse corrumpi,  sed et perseueranter insistere, ut plures ad eiusdem fidei congreget unitatem.

Et spoliis non indigebit. Spoliat enim diabolum ecclesia, cum per predicatores suos, eos quos ipse deceperat ad ueritatis iter reuocat, et nunquam diabolica fraude deceptas liberare animas cessat. Donec completo mundi cursu suorum prefinita compleantur summa membrorum.

Reddet ei bonum et non malum. Reddit quippe ecclesia, siue unaqueque anima, Christo bonum cum perceptis ab eo uite muneribus, recte uiuendo respondet, cum ea que ipsa scire uel facere ab illo adiuta potuit, etiam aliis intimare satagit. E contrario sunt, qui a Domino acceptis bonis mala rependunt, id est, uel fidei mysteria, que perceperunt,  heretica fece fedando, uel fidem quam professione seruant prauis operibus blasphemando, uel mores bonos per colloquia mala corrumpendo.

Omnibus diebus uite sue. Omnibus diebus reddit Domino bonum, qui in his que bene inchoat usque ad finem uite presentis persistere curat. Cui simile est illud Euangelicum: Seruiamus illi in sanctitate et iustitia coram ipso omnibus diebus nostris .

Quesiuit lanam et linum, et operata est, consilio manuum suarum. Hec et secundum litteram sancta ecclesia obseruare consueuit, iuxta illud propheticum: Cum uideris nudum operi eum, et carnem  tuam ne despexeris, etc.  Et hec non superuacue, sed cum consilio operatur, ut ab ipso uiro suo domino audiat in iudicio: uenite, benedicti patris mei, percipite regnum quod uobis paratum est ab origine mundi, quia nudus fui et operuistis me, etc. . Mystice autem in lana, quia unus est habitus pietatis et simplicitatis, que in proximis impendimus opera designantur. In lino uero castigatio uel mortificatio carnis nostre intimatur.

Facta est quasi nauis institoris, de longe portat panem suum. Institorem negotiatorem dicit, qui pro eo sic uocatur ab antiquis, quia in requirendis multiplicandisque mercibus sedulus insistat. Facta est ergo anima sancta, quasi nauis institoris, que  transit de desiderio fluctus seculi presentis, sola que in celis accipere sperat eterna gaudia meditatur, et pro his adipiscendis quicquid ualet instanter agit, et aduersa omnia fortiter superare contendit. De qua recte subdit, de longe portat panem suum, quia in cunctis que temporaliter bene agit, eternam solummodo retributionem exspectat, et eius uiui panis saturitatem desiderat, qui dixit: Ego sum panis uiuus qui de celo descendi , et qui suis auditoribus pie promittit, dicens: uenite ad me, omnes qui laboratis et onerati estis, et ego reficiam uos .

Et de nocte surrexit, deditque predam domesticis suis, et cibaria ancillis suis. Quasi enim nocte quiescit, cum aliquis fidelium intermissa sollicitudine  externa sibimet uacare spiritualiter incipit, et uel lectionibus sacris, orationibus sanctis, uel lacrymis secretis, exercendo se curare non cessat. Nam consurgit de nocte, cum ad agendam etiam proximorum curam se sollicite accingit atque componit. Dat namque predam domesticis, cum eos quos ab antiquo hoste docendo eripere potuit, societati illorum qui in fide precesserunt reconciliat. Dat ancillis cibaria, cum humiles sua iussa seruantes, ne in labore lassescant, superne mercedis commemoratione reficit.

Considerauit agrum et emit eum. Agrum dicit possessionem superne hereditatis, unde Iacob ait Ecce odor filii mei, sicut odor agri pleni cui benedixit Dominus  Quem considerauit ecclesia,  siue electa anima, et emit, quia studiose didicit que sunt gaudia uite perennis, et pro eorum perceptione quicquid potuit laborauit. Aliter: Considerauit agrum, id est, orbem uniuersum, et emit eum, cum missis doctoribus talentum uerbi contulit, ut credentes felicissimo Christi mancipatui subderet.

De fructu manuum suarum plantauit uineam. Plantauit autem uineam cum in agro mundi de nouis credentium populis fecit ecclesiam, et eam plane Euangelice ueritatis institutione firmauit. Quam uineam de fructu manuum suarum plantauit, quia non solum uerbo apostoli, apostolorumque successores, sed et miraculo et bone operationis doctrina  credentes instruxit, sed et usque hodie, et usque ad finem seculi sancta ecclesia sollicite perquirit quos ad fidem conuertere possit, et quoscunque dociles inuenerit, hos data pecunia uerbi in seruitium Christi emit, atque in eis uineam Christi plantare, uel potius eos uineam Christi facere satagit.

Accinxit fortitudine, etc. Accinxit ergo ecclesia lumbos suos fortitudine, cum supernorum desideriis intenta, carnalibus illecebris succumbere despexit. Roborauit brachium suum, cum se ad agenda uirtutum opera preparauit. Et bene primo lumbos fortitudine accingere, ac postmodum roborare brachium dicitur, quia nimirum actio boni operis acceptabilis Deo esse minime ualet, si  non fluxa luxurie quis prius a carne simul et mente restringat.

Gustauit quia bona est negotiatio eius. Negotiatio eius agri utique siguificat illius, de quo supra ait: Considerauit agrum et emit eum . Gustauit igitur ecclesia siue anima sancta intimo mentis desiderio, et cognouit quia bona est negotiatio uite immarcescibilis, quam relictis illecebris temporalibus eterna mercata est in celis.

Non extinguetur in nocte lucerna. Eorum namque lucerna nocte extinguitur, qui sicut Dominus ait: Ad tempus credunt, et ad tempus tentationis recedunt. Sed et illorum nocte media extinguetur lucerna, qui ueniente iudice, oleum caritatis in uasis precordiorum suorum non habebunt. Sancte uero ecclesie  lucerna non extinguitur in nocte, quia cum a negotio quiescit, actioni uacat liberius lucis superne contemplationis.

Manum suam misit ad fortia. Fortia dicit perfecta in Christi caritate opera, ut ipse Dominus ait: Diligite inimicos uestros, benefacite his qui oderunt uos, et orate pro calumniantibus et persequentibus uos . Et illud: Si uis perfectus esse, uade, uende omnia que habes, et da pauperibus . Nam et de eius fortitudine alibi dicit: Regnum celorum uim patitur, et uiolenti rapiunt illud .

Et digiti eius apprehenderunt fusum. Solent femine nentes fusum in dextera, colum tenere in sinistra. In colo enim lana inuoluta est, que filo ducenda,  nendo transit in fusum. Dextra uitam perpetuam, leua presentia Dei dona significat, hoc est, opulentiam rerum, pacem temporum, sospitatem corporum, scientiam scripturarum. Hec et similia bona cum Deo largiente percipimus, quasi lanam colo inuolutam in leua gestamus. At cum ea pro amore celestium exercere incipimus, iam lanam agni immaculati de colo in fusum, id est, de leua in dextram traiicimus, quia de donis nostri redemptoris, de exemplis operum eius, stolam nobis glorie celestis ac uestem caritatis et nuptialem facimus. Digiti namque quibus apprehendere fusum dicitur, ipsam intentionem discretionis quam quisque operatur insinuant.


Manum suam, etc. Hec de operibus eleemosynarum que generaliter fiunt in pauperes accipi potest. Sed melius de uerbo Dei, quod indumentum salutis animabus confert, intelligitur. Aperuit ecclesia manum inopi, cum mysteria fidei ignorantibus per operarios ueritatis reuelauit. Palmas extendit ad pauperem, cum late longeque predicatores eterne salutis in gentes dispersit.

Non timebit, etc. Frigora niuis corda sunt reproborum perfidie sue corpore rigentia, quibus abundat iniquitas, et refrigescit caritas. Non timebit ergo ecclesia domui sue a frigoribus niuis, quia domino pollicente credit, quia porte inferni non preualebunt aduersus eam .

Omnes enim domestici eius uestiti duplicibus. uestiti  sapientia ad repellendas hereticorum doctrinas. uestiti sapientia ad tolerandas prauorum hostium pugnas. Siue induti sunt domestici ecclesie duplici ueste, una operis, altera mentis, id est, fidei et operationis, et sacramentis uidelicet sui redemptoris imbuti, et informati exemplis, uel certe uestiti sunt duplicibus, quia promissionem habent uite presentis et future. Nunc in peregrinatione temporali adiuti, tunc in patria perpetua, ubi semper felices uiuant gratia diuina alleuati.

Stragulatam uestem fecit sibi. Stragulata uestis que uariante textura solet firmissima confici, fortia ecclesie opera et diuersa uirtutum ornamenta significat. De quibus Psalmista in laudem summi regis cecinit dicens: Astitit regina a dextris tuis in uestitu  deaurato, circumamicta uarietate .

Byssus et purpura indumentum eius. Byssus in castitate pure conuersationis, purpura in effusione pretiosi sanguinis. Hinc enim pulchre dictum est a patribus, quia sancta ecclesia electorum floribus uernans in pace habet lilia, in bello rosas. Bysso ergo induitur ecclesia, cum castigant corpora sua electi, et seruituti subiiciunt, purpura cum eamdem continentiam non ob fauorem uulgi, sed pro acquirenda beatitudine regni perennis exercent.

Nobilis in portis uir eius. uir sancte ecclesie uel cuiuscunque anime fidelis Dominus est, qui uidebatur ignobilis, cum ante tribunal presidis staret iudicandus, cum probra, flagella, sputa, crucem, mortemque susciperet, sed nobilis apparebit cum  uenerit iudicaturus orbem in equitate, et omnes angeli cum eo, et tunc congregabuntur ante eum omnes gentes .

Quando sederit cum senatoribus terre. Ipse enim qui nunc contemnendus putatur a multis, paganis uidelicet, Iudeis, hereticis, siue praue uiuentibus Christianis, ubi seculi finis adfuerit, ubi ingressum patrie celestis aperuerit, electis cunctis patebit, nobilis et sublimis, sedens cum senatoribus terre, illis uidelicet, quibus ipse promittit dicens: Amen dico uobis, quia uos qui secuti estis me, in regeneratione, cum sederit filius hominis in sede maiestatis sue, sedebitis et uos super sedes duodecim iudicantes duodecim tribus Isrel .


Sindonem fecit et uendidit. In linteo sindonis subtilis intextio signatur sancte predicationis, in qua molliter quiescitur, quia mens in illa fidelium spe superna refouetur. Unde et Petro animalia in linteo demonstrantur , quia peccatorum anime misericorditer aggregate, in blanda fidei quiete continentur. Hanc ergo sindonem ecclesia fecit et uendidit, quia fidem, quam credendo texuerat, loquendo dedit, et ab infidelibus uitam recte conuersationis accepit.

Et cingulum tradidit Chananeo. Chananeo cingulum tradidit ecclesia, quia per uigorem demonstrate iustitie fluxa opera gentilitatis astringit. Ut hoc quod uerbo precipitur, uiuendo teneatur, ut illud: Sint lumbi uestri precincti, et lucerne ardentes . Bene etenim nomine Chanaan, qui  et in gentilium est populo procreatus, et interpretatur commutatus, conuersa ad fidem gentilitas designatur. Que felicissima commutatione a uitiis ad uirtutes, a diabolo transmigrauit ad Christum, et impletum est illud uaticinium psalmi: Audi, filia, et uide, et inclina aurem tuam et obliuiscere populum tuum, id est, uitia et peccata, et domum patris tui , id est, hostis antiqui, et sic concupiscet Christus rex decorem tuum.

Fortitudo et decor indumentum eius. Fortitudo ad tolerandam peruersorum improbitatem. Decor ad exercendam uirtutum gratiam. Fortitudo, quia persecutionem patitur propter iustitiam. Decor quia operatur iustitiam. Similem huic sententiam Psalmista de Domino posuit dicens, Dominus regnauit,  decorem induit: induit Dominus fortitudinem . Cum enim predicaret Dominus Euangelium regni, aliis placebat, aliis displicebat; alii bene loquebantur, alii detrahebant, lacerabant, mordebant, conuiciabantur. Ad eos ergo, quibus placebat, decorem induit. Ad eos ergo quibus displicebat, fortitudinem. Imitare ergo tu dominum, ut possis esse uestis ipsius, esto cum decore ad eos quibus placent bona opera tua, esto fortis aduersum detractores.

Et ridebit in die nouissimo. Ridebit, id est, gaudebit in retributione regni celestis, que dolebat in certamine uite presentis. Mos etenim scripture est, pro gaudio risum ponere. Sicut et Dominus ait:  Beati qui nunc fletis, quia ridebitis . Et beatus Iob: Os autem ueracium replebitur risu.

Os suum aperuit sapientie. Ad hoc tantum loquens, os aperuit, ut sapientiam doceret, iuxta illud Apostoli: Omnis sermo malus ex ore uestro non procedat, sed si quis bonus ad edificationem fidei, ut det gratiam audientibus , uel certe os cordis aperuit ad discendam ab ipsa sapientia interius ueritatem, quam alios foras doceret, utrique autem sensui, quia utrumque facit ecclesia, conuenit apte quod sequitur:

Et lex clementie in lingua eius. Lex uidelicet illa, que non statim more legis Mosaice peccantes puniret, sed misericorditer ad penitentie remedia reuocaret,  cuius exemplum clementie ab ipso Dei sapientia Domino et saluatore nostro manifeste precipitur, cum oblata ei peccatrice muliere: Si quis, inquit, sine peccato est, primus in illam lapidem mittat , et sic eam a crimine, quod patratur, sub conditione amplius non peccandi, miseratus absoluit.

Considerauit semitas domus sue, et panem otiosa non comedit. Otiosa panem non comedit, quia hoc quod de sacro eloquio intelligendo perceperit, ante eterni iudicis oculos exhibendo operibus ostendit. Item domus mulieris fortis, habitatio est patrie celestis: semite domus illius precepta iustitie, quibus ad eternam uite mansionem peruenitur. Quas profecto semitas anima bene considerat, cum  et diligenter quibus actibus ad superna peruenire debeat inspicit, et que agenda didicit, sedula exercere non desinat. Panem quoque otiosa non comedit, cum sacrificium dominici corporis percipiens, studet imitari actu, quod in ministerio celebrat, multum sollicita, ne indigne panem Domini comedendo et calicem bibendo, iudicium sibi manducet et bibat . Sed ut patiendo pro Christo, lacrymas fundendo, bonis quoque actibus insistendo, passionum exempla ipsius quantum ualet sequatur. Potest et simpliciter accipi, quia panem otiosa non comedit mulier fortis, iuxta illud Apostoli: Qui non operatur, nec manducet , et ipse de se: Quoniam ad ea, que mihi opus erant, et his qui mecum sunt ministrauerunt manus  iste . Unde merito luxuriantes uiduas arguens adiungit: Simul autem et otiose discunt circumire domos, non solum otiose, sed et uerbose et curiose .

Surrexerunt filii eius et beatissimam predicauerunt. Quod futurum pro certo nouerat, more prophetico, quasi iam factum refert: Surgent enim filii Ecclesie, uidelicet, omnes electi in nouissimo carnis immortalitate donati, et tunc matrem suam, que eos ex aqua et spiritu sancto Deo genuit, beatissimam predicant, que nunc ab infidelibus, quasi misera contemnitur, et re uera, sicut Apostolus ait: Si in hac uita tantum sperantes sumus in Christo, miserabiliores sumus omnibus hominibus . Quia uero pro uita alia in presenti militamus, merito cum  apparuerit quid erimus, matrem nostram que ex omnibus iustis collecta, una Christi columba, sponsa et amica uocatur, beatissimam predicabimus. Potest et hoc quod dicit: Surrexerunt filii eius, et beatissimam predicauerunt, etiam in hoc tempore conuenienter accipi, cum quilibet fidelium transcensis seculi erumnis ad celestia regna perducuntur. Sedere namque ad humiliationem, aliquoties surgere ad gloriam pertinet. Surgunt ergo filii Ecclesie, et beatissimam eam predicant, cum celestibus bonis sublimati, quanta sit illius patrie beatitudo, cuius participes esse meruerunt aspiciunt, et hanc debita laudatione in diuina uisione concelebrant.

uir eius et laudubit eam. Laudabit eam et uir  ipsius cum bona, que ipse in presenti seculo donat, in futuro remunerabit, dicens in iudicio: uenite, benedicti patris mei, percipite regnum, quod uobis preparatum est ab origine mundi: quia esuriui et dedistis mihi manducare, etc. . Ipse quidem primitie dormientium, resurrexit a mortuis, sed in die iudicii manifestius omnibus, quos sua laude dignos iudicauerit, quanta sit eiusdem sue resurrectionis gloria demonstrabit. Quibus autem uerbis eam laudet consequenter ostenditur.

Multe filie congregauerunt diuitias, tu supergressa es uniuersas. Multas filias Ecclesias dicit hereticorum et malorum turbas Catholicorum, que filie dicuntur, uel Christi, uel Ecclesie, quia etiam ipse sunt dominicis renate sacramentis, et ad adoptionem filiorum,  quam non custodire perceperunt. Unde et Ioannes ait: De nobis exierunt, sed non erant ex nobis .; que congregauerunt diuitias, uidelicet bonorum operum, orationes, ieiunia, eleemosynas, afflictionem, et castimoniam carnis, continentiam lingue, meditationem scripturarum, etc. Huiusmodi que uere sunt diuitie, spiritus ubi pura mentis sinceritate geruntur. Ubi autem sine fide que per dilectionem operatur fiunt, nichil agentibus prosunt. Sed et ille filie frustra congregarunt diuitias, de quibus Dominus ait: Multi dicent mihi illa die: Domine, Domine, nonne in nomine tuo prophetauimus et in tuo nomine demonia eiecimus, et in tuo nomine uirtutes multas fecimus, et tunc confitebor illis, quia nunquam noui uos. Sed omnes istiusmodi filias Ecclesia catholica  supergreditur, que fide casta et opere perfecta redemptoris sui uestigia sectatur.

Fallax est gratia, etc. Fallax est gratia laudis, quam ab homine accepit. uana pulchritudo castitatis uel operationis bone, quam omnibus ostendat anima que timore caret diuino.

Mulier timens Deum ipsa laudabitur. Illa anima, cuius conscientia sincera est, uera est et laude digna, quia timorem Dei in omnibus seruat. Timor est enim principium cunctarum custosque uirtutum, Scriptura dicente: Timor Domini principium sapientie . Et iterum: Qui timet Deum nichil negligit ; hinc est enim, quod ideo beatus Iob et in prosperitate uirtutibus incomparabiliter floruit, et in aduersitatibus insuperabilis hosti permansit. Quia  ueraciter dicere potuit, semper enim quasi tumentes super me fluctus timui Deum et pondus eius ferre non potui . Fallax est ergo simulatorum gratia, uanus decor operis stultorum. Ecclesia autem que in timore incolatus sui tempore conseruatur, quoniam ardentes uirtutum lampadas uenienti ad iudicium suo sponso offeret, iure a Deo laudata, ianuam cum eo regni celestis intrabit. Qualiter autem eam laudet, terminali uersu docetur.

Date ei de fructu manuum suarum, et laudent eam in portis opera eius. Hec sunt enim uerba uiri illius, de quo dictum est: uir eius laudabit eam, id est, Domini et Saluatoris nostri, qui angelis in fine precepturus est, ut Ecclesiam post huius uite certamen,  post triturationem, afflictionem terrestrium, ad celestis regni gaudia introducant, ac uite immortalis sibi sociam aggregent, iuxta illud Euangelicum: Triticum autem congregate in horreum meum . Date, inquit, ei de fructu manuum suarum, quia fructum spiritus ferre curauit caritatem, gaudium, pacem, benignitatem, bonitatem, modestiam, continentiam, fidem, patientiam. Pro hoc illi debitam rependite mercedem. Et laudent eam in portis, hoc est, in iudicio, siue in ingressu patrie celestis non hominum fauores superuacui, sed opera ipsa que fecit, examinante, probante, hanc remunerante, illo cuius hec donante gratia perfecit, a quo ut laudari mereamur in futuro concedat ipse propitius nos eum dignis in presenti uita collaudare seruitiis. Amen.



EuANGELIUM MATTHAEI, CAP. XII.

»Loquente eo ad turbas. Ecce mater eius et fratres stabant foris querentes loqui ei: Dixit autem ei quidam: Ecce mater tua et fratres tui foris stant querentes te. Et ipse respondens dicenti sibi ait: Que est mater mea, et qui sunt fratres mei. Et extendens manum in discipulos suos dixit: Ecce mater mea et fratres mei: quicunque fecerit uoluntatem patris mei, qui in celis est, ipse meus frater, soror et mater est.«

Loquente Iesu ad turbas, et ecce mater eius et fratres stabant foris querentes loqui ei.  Occupatus erat Dominus in opere sermonis, in doctrina populorum, in officio predicandi.  Sane quod Dominus ad matrem fratresque rogatus ab  officio uerbi dissimulatur egredi, non materne refutat obsequia pietatis, cuius preceptum est: Honora patrem tuum et matrem , sed paternis se mysteriis amplius, quam maternis debere monstrat affectibus, idem nobis exemplo, quod uerbo commendans cum ait: Qui amat patrem aut matrem plusquam me, non est me dignus . Mystice autem mater, et fratres Iesu synagoga ex cuius carne est editus et populus Iudeorum, qui saluatore intus docente uenientes intrare nequeunt. Cuius spiritaliter intelligere dicta negligunt, preoccupans enim eius ingreditur domum, quia differente Iudea gentilitas confluxit ad Christum, atque in eterna uite mysteria quanto fide uicinior, tanto mente capacior hausit, iuxta quod Psalmus ait: Accedite  ad eum et illuminamini .

Dixit autem ei quidam.  uidetur mihi iste qui nuntiat, non fortuitu et simpliciter nuntiare, sed insidias tendere, utrum spirituali operi carnem et sanguinem preferat. Unde et Dominus non quo matrem negaret et fratres exire contempsit, sed quo responderet insidianti, extendens manum in discipulos ait: Ecce mater mea et fratres mei, isti sunt mater mea, qui me quotidie in credentium animis generant, isti sunt fratres mei, qui faciunt opera patris mei.

Et ecce mater tua, et fratres tui foris stant querentes te. Apostolos cognationi pretulit, ut et nos in comparatione dilectionis carni spiritum preferamus.  Fratres consobrinos saluatoris sororis Marie liberos intelligimus matertere Domini, que esse dicatur mater Iacobi minoris, et Ioseph, et Iude, quos in alio Euangelii loco fratres Domini legimus appellatos.

 Foris enim stantes uolunt Dominum uidere cognati ipsius, cum Iudei spiritualem in lege non querentes intellectum, sese ad custodiam littere foris fixerunt, et quasi Christum potius ad carnalia docenda cogunt exire, quam se ad discenda spiritualia consentiunt ingredi.

At ipse respondens dicenti sibi ait: Que est mater mea, et qui sunt, etc.  Cum is qui uoluntatem Dei fecerit soror et frater Domini dicitur, propter utrumque sexum, qui ad fidem colligitur,  mirum non est. Mirandum uero ualde est, quomodo etiam mater Domini dicatur, fideles etenim discipulos fratres uocare dignatus est, dicens: Ite et nuntiate fratribus meis. Qui ergo frater Domini fieri ad fidem ueniendo potuerit, querendum est etiam quomodo mater esse possit. Sed sciendum est, quia qui Iesu frater et soror esse credendo, mater efficitur predicando, quasi enim parit Dominum, quem cordi audientis infuderit, et mater eius efficitur, si per eius uocem amor Domini in proximi mente generatur.



HAEBDOMADA XII POST PENTECOST.



LECTIO EPISTOLAE BEATI PAULI APOSTOLI AD CORINTHIOS, I, CAP. Xu.

»Notum uobis facio Euangelium, quod predicaui  uobis, quod et accepistis, in quo et statis, per quod et saluamini. Qua ratione predicauerim uobis, si tenetis, nisi frustra credidistis. Tradidi enim uobis in primis, quod et accepi, quoniam Christus mortuus est pro peccatis nostris secundum Scripturas, et quia sepultus est, et quia resurrexit tertia die secundum Scripturas, et quia uisus est Cephe et post hec undecim. Deinde uisus est plusquam quingentis fratribus simul, ex quibus multi manent usque adhuc, quidam autem dormierunt. Deinde uisus est Iacobo, deinde Apostolis omnibus. Nouissime autem omnium, tanquam abortiuo uisus est et mihi. Ego enim sum minimus Apostolorum, qui non sum dignus uocari Apostolus, quoniam persecutus sum Ecclesiam Dei. Gratia autem  Dei sum id quod sum, et gratia eius in me uacua non fuit.«

Notum enim uobis facio Euangelium, etc.  Hic pretermisso ordine predicandi, ad doctrinam se contulit resurrectionis, eo quod nonnulli Corinthiorum de resurrectione dubitarent.

Quod et accepistis. Id est, quod acceptum habuistis, et hec dicit, ne illi hoc non credidisse uiderentur.

In quo et statis. Id est, in bonis operibus perseuerantes, in cuius doctrina ad celestia estis erecti.

Per quod et saluamini. Id est, per cuius doctrinam salutem speratis animarum et a diuersis infirmitatibus corporum, quia sine fide resurrectionis perit omnimodo spes salutis.


Qua ratione predicauerim uobis. Ac si diceret, tota ratio predicationis nostre hec est, ut resurrectionem credatis, hoc est, premium omnium qui Christum crediderunt. Alioquin superfluus est omnis labor ieiuniorum et omnium tribulationum quas in hac uita pro Christo patimini.

Si tenetis, nisi frustra credidistis. Id est, nisi obliti estis, uel certe si fidei uestre uel laboris premium resurgendo non speratis, uane creditis.

Tradidi enim uobis in primis. Id est, ex quo uobis in primordio predicaui, tradidi mysterium resurrectionis, quod fidei nostre constat esse, uel primum.

Quod et accepi. Accipere se dixit, siue a lege, siue a senioribus, siue ab ipso Domino per reuelationem.

Quoniam Christus mortuus est pro peccatis nostrie  secundum scripturas. Ut maiore possit beatus Apostolus auctoritate firmare, quod predicabat, hunc esse Christum saluatorem mundi, dicit: Quem Moyses et prophete annuntiauerunt, ideo et secundum scripturas predictum esse eum commemorat, ut illud, Sicut ouis ad occisionem ducitur, et quasi agnus coram tondente se obmutescit, et illud: Traditus est, propter iniquitates nostras, et liuore eius sanati sumus , et multa alia in diuinis de passione eius inuenies scripturis.

Et quia sepultus est. Ut illud Isaie: Et dabit impios pro sepultura et diuites pro morte sua. Item ipse: Sepultura eius sublata est de medio

Et quia resurrexit tertia die secundum scripturas. Habes in Osea, uiuificabit nos post duos dies, in die  tertia suscitabit nos, et uiuemus in conspectu eius .

Et quia uisus est Cephe. Id est Petro, Cephas enim Syrum nomen est; apparuit Petro, sicut in Euangelio scriptum est, quia apparuit Simoni.

Et post hec undecim. Quando ad eos ianuis clausis intrauit, hoc intelligendum, quia in Euangelio non omnes scripte sunt uisiones, sed tantum que ad audientium sufficerent fidem.

Deinde uisus est plusquam quingentis fratribus simul, ex quibus, etc. Ut enim maior fides haberetur multitudinem testium interposuit, ex quibus multi uiuere dicuntur qui possint interrogati dicere que uiderunt, multi uero iam dormire dicuntur in morte.

Deinde uisus est Iacobo. Iacobo Alphei seorsum  apparuit; ferunt enim quod ipse Iacob Alphei testatus est in cena Domini, dicens: Non se comessurum panem, usque dum uideret Christum resurgentem a mortuis.

Deinde apostolis omnibus. Multi hic apostolos illos omnes septuaginta, quos Dominus misit binos ad predicandum, intelligi uolunt.

Nouissime autem omnium, etc. uisus est illi in uia, quando lux circumfulsit eum, siue in templo hec ideo dicit, ne putarent eum audita potius quam uisa narrare; tanquam abortiuo dicit, quia est Synagoge mortuus et natus Ecclesie tanquam abortiuo, de cuius uita fuerat desperatum, nisi per gratiam Domini uiolenter fuisset attractus . Attractus  autem predicationibus non catenis. Et pro stupore nouitatis in uitiis qui erat, in legis eruditione perfectus. Siue ideo abortiuus, quia mater synagoga eum male conceptum imperfectumque peperit.

Ego enim sum minimus apostolorum. Hec enim de se propter humilitatem dicit, ceterum erat minimus tempore non labore. Nam alibi ait: Plus omnibus laboraui.

Quia non sum dignus uocari apostolus, etc. Quare non sit dignus ipse exponens ait: Quoniam persecutus sum Ecclesiam Dei. Docet nos exemplo suo, etiam si ad presens proficiamus deflere preterita, melius est enim dimissa recordari peccata, quam obliuisci commissa. Scriptum est enim: Fili, peccasti, ne adiicias iterum, sed et de preteritis deprecare .


Gratia autem Dei sum id quod sum, et gratia eius in me uacua non fuit. Quia gratia qua redempti sumus, laborem, conatum, meritum non quesiuit. Quotidiana autem gratia post baptismum quotidianum seruitium laboris exspectat.



EuANGELIUM LUCAE, CAP. XuIII.

»Duo homines ascenderunt in templum, ut orarent, unus Phariseus et alter publicanus. Phariseus stans hec apud se orabat: Deus, gratias ago tibi, quia non sum, sicut ceteri hominum, raptores, iniusti, adulteri, uelut etiam hic publicanus, ieiuno bis in sabbato, decimas do omnium que possideo. Et publicanus a longe stans, nolebat nec oculos ad celum leuare, sed percutiebat pectus suum, dicens: Deus, propitius esto mihi peccatori.  Amen dico uobis, descendit hic iustificatus in domum suam ab illo. Quia omnis qui se exaltat, humiliabitur, et qui se humiliat, exaltabitur.«

Duo homines ascenderunt in templum, ut orarent, unus Phariseus et alter Publicanus.  Publicanus humiliter orans, ad illa prefate uidue, hoc est, Ecclesie membra pertinet, de quibus supra dicitur: Deus autem non faciet uindictam electorum suorum clamantium ad se. Phariseus autem merita iactans ad ea de quibus terribilis in conclusione sententia subditur. uerumtamen filius hominis ueniens, putas inueniet fidem in terra?

Phariseus stans hec apud se orabat: Deus, gratias ago tibi quia, etc. Quatuor sunt species, quibus omnis tumor arrogantium demonstratur. Cum bonum  aut a semetipsis habere estimant, aut si sibi datum desuper credunt, pro suis se hoc accepisse meritis putant, aut certe cum iactant se habere, quod non habent, aut despectis ceteris singulariter uideri appetunt habere quod habent, qua Phariseus iste iactantie peste laborasse deprehenditur, qui idcirco de templo absque iustificatione descendit, quia bonorum operum merita sibi quasi singulariter tribuens, oranti publicano se pretulit.

Ieiuno bis in sabbato, decimas do omnium que possideo. Ezechiel propheta de ostensis sibi celi animalibus scribit: Et totum corpus plenum oculis in circuitu ipsarum , quatuor corpora quippe animalium quatuor, idcirco plena oculis describuntur,  quia sanctorum actio ab omni parte circumspecta est bona desiderabiliter prouidens, mala solerter cauens. Sed nos sepe dum aliis rebus intendimus, fit ut alia negligamus, et ubi negligimus, ibi procul dubio oculum non habemus. Nam ecce Phariseus ad exhibendam abstinentiam, ad impendendam misericordiam, et referendas Deo gratias oculum habuerat, sed ad humilitatis custodiam non habebat, et quid prodest, quod contra hostium insidias pene tota ciuitas caute custoditur, si unum foramen apertum relinquitur unde ab hostibus intretur.

Et publicanus a longe stans, nolebat nec oculos ad, etc. Quantam uenie fiduciam digne penitentibus prebet, quod publicanus, qui reatum sue nequitie perfecte cognouit, fleuit, confessus est, et si  iniustus ad templum uenit, iustificatus a templo rediit! Typice autem Phariseus Iudeorum est populus, qui ex iustificationibus legis extollit merita sua; publicanus uero gentilis est, qui longe a Deo positus, confitetur peccata sua, quorum unus superbiendo recessit humiliatus, alter lamentando appropinquare meruit exaltatus.

Quia omnis qui se exaltat humiliabitur, et qui se humiliat exaltabitur. Et de utroque populo prefato et de omni superbo, uel humili recte potest intelligi, sicut et illud, quod alibi legimus: Ante ruinam exaltatur cor, et ante gloriam humiliatur , quapropter et de uerbis elati Pharisei, quibus humiliari meruit, possumus ex diuerso formam humilitatis, qua sublimemur, assumere, ut sicut ille  consideratis, et peiorum uitiis, et suis uirtutibus est eleuatus ad ruinam, ita nos non nostra solum pigritia, sed et meliorum uirtutibus inspectis, humiliemur ad gloriam, quatenus unusquisque nostrum hec apud se supplex ac submissus obsecret: Deus omnipotens, miserere supplici tuo, quia non sum sicut innumeri serui tui contemptu seculi sublimes, iustitie merito gloriosi, castitatis laude angelici, uelut etiam multi illorum qui post flagitia publica penitendo tibi meruerunt esse deuoti, qui etiam si quid boni tua gratia largiente fecero, quo fine hec faciam, quaue a te districtione pensetur ignoro.



IN NATALI SANCTI LAURENTII.



LECTIO EPIST. PAULI APOSTOLI AD CORINTH. SECUNDAE, CAP. IX.

»Qui parce seminat parce et metet. Et qui seminat in benedictionibus de benedictionibus et metet. Unusquisque prout destinauit in corde suo, non ex tristitia aut ex necessitate. Hilarem enim datorem diligit Deus, potens autem est Deus omnem gratiam abundare facere in uobis, ut in omnibus semper omnem sufficientiam habentes, abundetis in omne opus bonum, sicut scriptum est: Dispersit, dedit pauperibus, iustitia eius manet in seculum seculi. Qui autem administrat semen seminanti, et panem ad manducandum prestabit. Et multiplicabit semen uestrum, et augebit incrementa frugum iustitie uestre.«


Qui parce seminat parce et metet.  Id est, qui parum tribuit egenti, parum accipiet mercedis, secundum misericordie opera unusquisque et premia recipiet eterna.

Et qui seminat in benedictionibus de benedictionibus et metet. Qualis fuerit deuotio, talis erit et remuneratio, qui grato animo et sufficienter, aut rerum temporalium eleemosynam, aut predicationis indigenti ministrauerit uerba, sufficienter et large a Domino accipiet premia. Auarus enim mercedem ex eo quod inuitus dederit, non habebit, benedictio enim et dantis eterna, accipientis presens efficitur eleemosyna.

Unusquisque prout destinauit in corde suo, non ex tristitia aut ex necessitate. Id est, quantum statuit  uel elegit pauperibus dare, non coactus sed uoluntarius. Tobias enim filio suo ait: Si plurimum tibi est, plurimum tribue, si exiguum, exigua indigentibus communica .

Hilarem enim datorem diligit Deus. Salomon enim dicit: In omni dato hilarem fac uultum tuum. . Nam et in diuinarum Scripturarum sermone, Dominus uult hilarem suum datorem.

Potest autem Deus omnem gratiam abundare facere in uobis. Ne timeant inopiam eleemosynarii, ideo in opere misericordie Dei, preponit potentiam. Omnem gratiam dicit siue copiam frugum, fructusque prouentum, siue sensus abundantiam, sapientieque intellectum.

Ut in omnibus semper sufficientiam habentes. Ac si  diceret, omnem sufficientiam tam spiritualium quam etiam carnalium dabit uobis Dominus, ut omne opus bonum, siue deuotionis in misericordia, siue eruditionis in doctrina, implere possitis mente libera.

Dispersit dedit pauperibus, iustitia eius manet in seculum seculi. Id est, diuisit, dedit pluribus, ideo non uni, sed pluribus, quia maius est oratio multorum quam unius. De rebus enim temporalibus, si bene dispensentur, eterna iustitia comparatur.

Qui autem administrat semen seminanti, et panem ad manducandum, etc. Hoc enim de uerbi semine dictum in sancto intelligimus Euangelio, ubi Dominus exponens discipulis parabolam seminis ait: Semen est uerbum Dei . Ac si predicatoribus Apostolus diceret: Deus qui uobis dedit officium  docendi, escam non subtrahit corporis. Siue qui uobis dispensando tribuit facultatem, uos minime patietur esurire.

Et multiplicauit semen uestrum. Id est, rerum uobis augmentum faciet, uel sermonum: Date et dabitur uobis, dicit Dominus, qui enim pro Deo siue predicationis uerbum, siue misericordie dederit alimentum, et hic et in futuro accipiet illud multiplicatum.

Et augebit incrementa frugum iustitie uestre. Incrementum frugum iustitie dicit, siue facultates rerum, siue doctrinam sermonum, de fructu enim labiorum suorum, ait Salomon, satiabitur sapiens.



EuANGELIUM IOANNIS, CAP. XII.

»Amen amen dico uobis: Nisi granum frumenti  cadens in terram mortuum fuerit, ipsum solum manet. Si autem mortuum fuerit, multum fructum affert. Qui amat animam suam perdet eam, et qui odit animam suam in hoc mundo, in uitam eternam custodit eam. Si quis mihi ministrat me sequatur, et ubi sum ego, ibi et minister meus erit. Si quis mihi ministrauerit, honorificabit eum Pater meus, qui in celis est.«

Amen amen dico uobis: Nisi granum frumenti cadens in terram mortuum fuerit, ipsum solum manet. Si autem mortuum fuerit, multum fructum affert. Se autem dicebat ipsum esse mortificandum et multiplicandum. Mortificandum in infidelitate Iudeorum, multiplicandum fide omnium populorum.


Qui amat animam suam perdet eam. Quod duobus modis intelligi potest, qui amat perdet, id est, si amas perdes, si cupis uitam tenere in Christo, noli timere mori pro Christo. Item alio modo, qui amat animam suam perdet eam: noli amare in hac uita, ne perdas in eterna uita.

Et qui odit animam suam in hoc mundo, in uita eterna custodit eam. Ergo quod supra dictum est, qui amat subintelligitur in hoc mundo, ipse itaque perdet. Qui autem odit utique in hoc mundo, in uita eterna custodit eam. Magna et mira sententia! quemadmodum hominis in animam suam amor ut pereat, odium ne pereat? Si male amaueris, tunc odisti, si bene oderis, tunc amasti. Felices qui oderunt custodiendo, ne perdant hic amando. Hic anime  nomine uita presens designatur, uel etiam huius uite delectatio, que perdenda est, ut feliciter inuenias uoluntatem tuam in regno Dei, quam fortiter uicisti in hoc seculo. Nam sancti martyres odio habuerunt hanc presentem uitam pro Christi nomine, dum magis uoluerunt hanc presentem uitam perdere, quam Christum negare.

Si quis mihi ministrat, me sequatur. Quid est me sequatur, nisi me imitetur? Ministrant ergo Iesu Christo, qui non sua querunt, sed que Iesu Christi, hoc enim est, me sequatur. uias ambulet meas non suas, sicut alibi scriptum est: Qui se dicit in Christo manere, debet sicut ille ambulauit et ipse ambulare . Etiam si porrigit esurienti panem, de misericordia facere debet, non de iactantia,  non aliud querere quam opus bonum, nesciente sinistra quid faciat dextera , id est, ut alienaretur intentio cupiditatis ad opera caritatis.

Et ubi ego sum, illic et minister meus erit. Merces est amoris et pretium operis, ei qui ministrat Christo, esse cum Christo, et quem fructum, quam mercedem, quod premium illi promittat, audiamus.

Si quis mihi ministrauerit, honorificabit eum pater meus, qui est in celis. Quo honore, nisi ut sit cum filio eius? quod enim superius ait: Ubi ego sum, illic et minister meus erit, hoc intelligitur exposuisse cum dicit, Honorificabit cum pater meus. Nunquam  maiorem honorem accipere poterit adoptatus, quam ut sit ubi est unicus, non equalis factus diuinitati, sed consocius eternitati.



HEBDOMADA XIII POST PENTECOSTEN.



LECTIO BEATI PAULI APOSTOLI AD CORINTH. II, CAP. III.

»Fiduciam talem habemus per Christum ad Deum, non quod sufficientes simus cogitare aliquid a nobis, quasi ex nobis, sed sufficientia nostra ex Deo est. Qui et idoneos nos fecit ministros Noui Testamenti, non littera sed spiritu. Littera enim occidit, spiritus autem uiuificat. Quod si ministratio mortis litteris deformata in lapidibus fuit in gloria, ita ut non possent filii Isrel intendere in faciem Mosi, propter gloriam uultus eius que euacuatur,  quomodo non magis ministratio spiritus erit in gloria? Nam si ministratio damnationis gloria est, multo magis abundat ministerium iustitie in gloria.«

Fiduciam talem habemus per Christum ad Deum. Ac si diceret illa fiducia inexpugnabilis est, que non ex nobis, sed ex Christo est, qua nos per fidem nostram gratia magis quam Epistola humana commendat.

Non quod sufficientes simus cogitare aliquid a nobis. Id est, nichil nostra sapientia uel uirtute in causa uestre salutis operamur. uult enim ostendere nichil se suo sensu ac possibilitate in saluandis gentibus uel cogitare uel facere, cum utique pauci homines, humiles, imperiti, et pene rustici, sine Dei gratia nunquam  uniuersum mundum saluare potuissent. Ideo autem hoc premisit, quia dicturus erat, tanto maius se ministerium suscepisse, quam Mosen, quanto maius est Nouum Testamentum a lege, que absconditum in se Christum mysteriis adumbrata retinebat. Non quod aliquid sibi arroget, sed ut per doctrinam suam, que in Christo est, facilius eos a falsis apostolis reuocet.

Qui idoneos nos fecit ministros Noui Testamenti. Id est, ad implendum apostolatus officium.

Non littera, sed spiritu. Id est, non carnalis legis, sed spiritualium preceptorum.

Littera enim occidit.  Ubi est, mors, contentio tua, ubi est aculeus tuus? Exponit aculeum: Aculeus, inquit, mortis peccatum, et adiungit  rem mirabilem, uirtus peccati lex, peccatum enim ardentius excitatur, quando prohibetur, sed si littera adsit, gratia desit. Lex littera est, ecce legem: Non concupisces, ego dico, quia nisi te adiuuet gratia ardentius concupisces, hoc est, quod dictum est, littera occidit.  Si ad preteritum legis tempus aspicias, tum littera occidebat preuaricatores, si aut Sabbata non obseruassent, aut carnales uictimas non obtulissent. Nunc uero ita occidit, si carnales ceremonie in offerendis tauris et uitulis custodiantur, quas obseruatio gratie iam remouit, que utique nunc si obseruentur occidunt.

Spiritus autem uiuificat. Id est, spiritualis intellectus  legis eternam confert salutem. Sed non ex toto scripturarum textu generaliter accipiendum est, nam sunt aliqua que nunc secundum historie ordinem debent custodiri, ut est illud: Audi, Isrel, Dominus Deus tuus Deus unus est , et similia talia.

Quod si ministratio mortis litteris deformata in lapidibus fuit in gloria. Id est, si lex apud antiquos dabat presentem gloriam, iis qui eam secundum litteram sequebantur, quanto magis eos nunc glorificat, qui eam spiritualiter exsequuntur.

Ita ut non possint filii, etc. Quia uisibilis carnalium operum gloria euacuatur, per spiritualem Euangelii gloriam, sed ita euacuatur, ut in melius sensu interiore proficiat, sicut infantia per adolescentiam  senectute euacuatur, sicut et semen in fructum. Melior quidem fructus semine, sed nunquam sine semine fructus exsurgit, et non perit, sed multiplicatur semen in fructu. Sic ergo euacuatur ut dilatetur, sicut ipse dicit: Cum autem uenerit, quod perfectum est, euacuabitur quod ex parte est .

Quomodo non magis, etc. Id est nostra, que non euacuatur, quia perfecta est.

Nam si ministratio damnationis gloria est. Superius legis ministrationem, nunc ministrationem damnationis uocauit. Ideo ministratio mortis, quia sola per se non liberabat a morte. Ideo etiam ministratio damnationis, quia reos sine ullo penitentie remedio presenti addicebat exitio.


Multo magis abundet ministerium iustitie in gloria. Abundat uere in gloriam, id est eternam, quia iustitia gratis sine legalium preceptorum obseruatione iustificat.



EuANGELIUM MARCI, CAP. uII.

»Exiens iehsu de finibus Tyri, uenit per Sidonem ad mare Galilee inter medios fines Decapoleos. Et adducunt ei surdum et mutum, et deprecabantur eum, ut imponat illi manum. Et apprehendens eum de turba seorsum misit digitos suos in auriculas eius, et exspuens tetigit linguam eius. Et suspiciens in celum ingemuit, et ait illi: Ephpheta, quod est adaperire. Et statim aperte sunt aures eius, et solutum est uinculum lingue eius, et loquebatur recte. Et precepit illis ne cui dicerent.  Quanto autem eis precipiebat, tanto magis plus predicabant, et eo amplius admirabantur dicentes: Bene omnia fecit, et surdos fecit audire et mutos loqui.«

Exiens iehsu de finibus Tyri, uenit per Sidonem ad mare Galilee inter medios fines Decapoleos.  Decapolis est, ut ipso nomine probat, regio decem urbium trans Iordanem ad Orientem, circa Hippum, et Pellam, et Gadaram, contra Galileam. Quod ergo dicitur, quia Dominus uenit ad mare Galilee, inter medios fines Decapoleos, non ipsos fines Decapolis eum intrasse significat, neque enim mare trans nauigasse dicitur, sed potius ad mare usque uenisse, atque ad ipsum peruenisse locum qui medios  fines Decapolis longe trans mare positos respiciebat.

Et adducunt ei surdum et mutum, et deprecabantur eum, ut imponat illi manum. Surdus et mutus est, qui nec aures audiendis Dei uerbis, nec os aperit proloquendis. Quales necesse est, ut hi qui loqui iam et audire diuina eloquia longo usu didicerunt, Domino sanando offerant, quatenus quos humana fragilitas nequit, ipse gratie sue dextera saluet.

Et apprehendens eum de turba seorsum. Apprehendens namque infirmum de turba seorsum educit, cum mentem peccatis languidam uisitationis sue pietatis illustrans, a consuetis humane conuersationis moribus auocat, ad sequenda preceptorum suorum itinera  uocat.

Misit digitos suos in auriculas. Mittere digitos in auriculas est, cum per dona sancti Spiritus aures cordis ad intelligenda ac suscipienda uerba salutis aperit. Nam digitum Dei appellari Spiritum sanctum testatur ipse Dominus cum dicit Iudeis: Si ego in digito eiicio demonia, filii uestri in quo eiiciunt ? Quod exponens alius euangelista dicit: Si ego in spiritu Dei eiicio demonia , et Magi in Aegypto superati dixerunt, Spiritus Dei est hic . Et lex in tabulis digito Dei scripta est lapideis. Digito ergo Dei in auriculas missi eius qui sanandus erat, dona sunt sancti Spiritus, quibus corda, que a uia ueritatis aberrauerunt, ad scientiam salutis audiendam discendamque reuocat. Et quia  cognita ueritatis luce sequi confessio debet, apte subiungitur;

Et exspuens tetigit linguam eius. Et exspuens, quippe Dominus, linguam tangit, cum ad confessionem fidei ora catechizatorum instruit, cum ora diu bruta ad uerba sapientie proferenda cum tactu sue pietatis informat. Sputum namque Domini saporem designat sapientie, que teste uiro sapiente loquitur: Ego ex ore altissimi prodii primogenita.

Et suspiciens in celum. Suspexit namque in celum, ut inde mutis loquelam, inde auditum surdis, inde cunctis infirmitatibus medelam doceret esse querendam.

Ingemuit. Ingemuit autem, non quia ipsi opus esset, cum gemitu aliquid petere a patre, qui cuncta  petentibus donat cum patre, sed ut nobis gemendi daret exemplum, cum uel pro nostris, uel pro nostrorum erratibus proximorum superne presidia pietatis inuocamus.

Et ait illi, Ephpheta, quod est adaperire. Quod autem ait, ephpheta, id est, adaperire, ad aures proprie pertinet. Aures etenim ad audiendum aperiende, lingua uero, ut loqui possit, a retinaculis erat sue tarditatis soluenda.

Et statim aperte sunt aures eius et solutum est uinculum lingue eius, et loquebantur recte. Ille etenim solus recte loquitur, siue Deum confitendo, siue aliis predicando, cuius auditum ut celestibus possit auscultare et obsecundare mandatis, diuina gratia  reserat, cuius linguam Dominus tactu sapientie, que ipse est, ad loquendum instituit. Talis autem merito potest dicere cum Psalmista: Domine, labia mea aperies, et os meum annuntiabit laudem tuam . Et cum Isaia: Dominus dedit mihi linguam eruditam, ut sciam sustentare eum qui lapsus est. uerbo erigit mane, mane erigit mihi aurem ut audiam quasi magistrum .

Et precepit illis ne cui diceret, quanto autem eis precipiebat, tanto magis plus predicabant, et eo amplius admirabantur dicentes: Bene omnia fecit, surdos fecit audire et mutos loqui. Si sciebat eos, sicut ille qui notas habebat et presentes et futuras hominum uoluntates, tanto magis predicaturos, quanto magis ne predicarent eis precipiebat, ut quid hoc  precipiebat, nisi quia pigris uolebat ostendere, quanto studiosius, quantoque feruentius eum predicare debeant, quibus iubet ut predicent, quando illi qui prohibebantur tacere non potuerant.



HEBDOMADA XIu POST PENTECOSTEN.



EPISTOLA BEATI PAULI APOSTOLI AD GALATAS, CAP. III.

»Abrahe dicte sunt repromissiones et semini eius. Non dicit et seminibus, quasi in multis, sed quasi in uno, et semini tuo quod est Christus. Hoc autem dico testamentum confirmatum a Deo, que post quadragintos et triginta annos facta est lex, non irritum facit ad euacuandam promissionem. Nam si ex lege hereditas, iam non ex promissione. Abrahe autem per promissionem donauit  Deus. Quid igitur lex? propter transgressiones posita est, donec ueniret semen, cui promiserat, ordinata per angelos in manu mediatoris. Mediator autem unius non est, Deus autem unus est. Lex ergo aduersus promissa Dei? absit. Si enim data esset lex, que posset uiuificare, uere ex lege esset iustitia. Sed conclusit scriptura omnia sub peccato, ut promissio ex fide Iesu Christi daretur credentibus.«

Abrahe dicte sunt repromissiones et semini eius.  Simplex autem sensus, qui in hoc loco texitur, hanc uim habet, ut doceat Apostolus non posse per legem, que postea data est, repromissiones, que antea facte sunt ad Abraham destrui, et posteriora prioribus preiudicare, cum repromissiones  ad Abraham ante quadringentos triginta annos date sint, quod benedicerentur in illo uniuerse nationes, legis autem obseruatio, quod qui fecisset eam, uiueret in ea, post quadringentos triginta annos Mosi data sit in monte Sinai.

Non dicit, et seminibus, quasi in multis, sed quasi in uno et semini tuo quod est Christus. Semen Abrahe apostolus Christum interpretatus est. Omnes Scripturas sensu ac memoria peragrans, nunquam plurali numero semina scripta reperi, sed siue in bonam siue in malam partem semper singulari.

Hoc autem dico, testamentum confirmatum a Deo. Testamentum uocat promissiones Abrahe factas, que non possunt ab homine euacuari, cum etiam  hominum testamenta ius suum teneant, et resolui non possint, si solemniter fuerint ordinata.

Hic certe si queramus utrum hoc testamentum quod dicit confirmatum a Domino non infirmari a lege, que post quadringentos triginta annos facta est, utrum nouum an uetus intelligendum sit, quis respondere dubitet nouum? sed in propheticis latebris occultatum, donec ueniret tempus, quo reuelaretur in Christo.

Que post quadringentos, etc.  Supputandi in hoc loco anni ab eo tempore quo Dominus ad Abraham locutus est dicens: Et in semine tuo benedicentur omnes gentes , usque ad legislatorem Mosen, utrum quadringenti et triginta sint, uel quomodo in Genesi ipsi Abrahe  Dominus pollicetur, quod post quadringentos annos de terra seruitutis filii eius exituri sint, non enim parua res est, et a multis quesita, nescio an ab aliquo sit inuenta.

 Neque quis putet esse contrarium, quoniam in libro Geneseos Abraham a Deo dicitur: Scito, prenoscens, quod peregrinum futurum sit semen tuum in terra non sua, et subiicient eos seruituti, et affligent quadringentos annos , et hic apostolus triginta annos amplius ponit. Quod dicit autem hoc est: septuagesimo etatis sue anno Abraham accepit a Deo repromissionem. Ex quo tempore usque ad initium legis Mosaice, quadringenti et triginta anni hac ratione complentur, ex tempore repromissionis usque ad centesimum annum  Abrahe, quando Isaac nasciturus filius, uiginti quinque anni numerantur, postea quinto etatis anno Isaac paruulus ab Ismahele cepit affligi, sicut idem apostolus in hac ipsa epistola memorat. Euidenter ergo monstratur, secundum sermonem Dei ad Abraham factum, post triginta annos repromissionis semen eius persecutoribus laborare cepisse.

Nam si ex lege, etc. Ac si diceret, non ex lege que nondum erat, sed ex repromissione Abrahe donatum est semen, quod est Christus, in quo omnes benedicerentur gentes.

Quid igitur lex, etc.  Hic dicere poterat aliquis: Quid necesse fuit legem post 430 annos repromissionis dari, cum et data lege suspicio destructe sponsionis potuerit oboriri, et manente repromissione,  non profutura lex data sit, quam preuidens apostolus questionem in sequentibus ipse sibi proponit dicens: Quid igitur lex? item ipse sibimet respondit, dicens: Propter transgressiones posita est, donec ueniret sanctum, cui promissum est. Post offensam enim in eremo populi, post adoratum uitulum, et murmur in Deum, lex transgressiones prohibitura successit.  Lex propter transgressiones posita est, ut acciperet homo precepta, superbe de suis uiribus fidens, in quibus deficiens, et factus etiam preuaricator, liberatorem, Saluatoremque requireret. Ita timor legis humilem factum tanquam pedagogus ad fidem gratiamque perduceret, et non transgredi uel cogeret, uel doceret,  usque dum Christus ueniret, de quo dicit: Semen cui repromiserat.

Ordinatam per angelos.  Hoc loco Mosen significat legem per angelum Domini accepisse, sicut Stephanus dicit: Hic est qui fuit in ecclesia, in solitudine cum angelo, qui loquebatur ei in monte Sinai .  In omni ueteri Testamento ubi angelus primum uisus refertur, et postea quasi Deus loquens, inducitur angelus quidem uere ex ministris pluribus, quicunque sit uisus, sed in illo mediator loquitur, qui dicit: Ego sum Deus Abraham, et Deus Isaac, et Deus Iacob 

In manu mediatoris.  Mediatorem Iesum Christum, de quo et ad Timotheum scribitur:  Unus Deus, unus mediator Dei et hominum homo Christus iehsu . Manu mediatoris potentiam et uirtutem eius debemus accipere. Quidam mediatorem Mosen putant. Nam et Moses, aiunt, inter Deum et populum medius fuit, sic enim ipse ad populum ait: Facie ad faciem locutus est nobis Dominus in monte de medio ignis, ego sequester et medius fui inter Deum et uos in tempore illo, ut annuntiarem uobis uerba eius.  Quia uero lectionis ordo confusus est, et hyperbato perturbatur, sic nobis reddendus uidetur: Lex posita est per angelos in manu mediatoris, propter transgressiones ordinata per angelos, donec ueniret semen, cui repromissum est, semen autem, haud dubium, quin Christum significet, de quo Mattheus  ait: Liber generationis Iesu Christi, filii Dauid, filii Abraham .

Mediator autem unius non est. Subauditur unius partis non est mediator, sed inter duas, ut medius sit.

Deus autem unus est. Hoc autem ideo addit, ne quis putaret Christum ab unitate diuine nature penitus esse diuisum, quia mediatoris suscepisset officium

Lex ergo aduersus promissa Dei? absit. Ac si diceret: Lex Dei promissa non aufert, sed preparat ad promissa. Sicut mediator Dei et hominum inter dantem et accipientem legem medius fuit, sic lex ipsa, que post repromissionem et completionem eius media subrepsit, que non idcirco arbitranda  est repromissionem excludere, qua postea subsecuta eam que prius fuit, uideretur abolere, sed ex eo quod non potuit uiuificare, nec id tribuere quod repromissio prima pollicita est, manifestum est in custodiam eam repromissionis non in subuersionem datam.

Si enim data esset lex, etc. Ideo non uiuificabat, quia peccatum originale auferre non poterat, uel certe quia non hircorum aut taurorum, sed Christi sanguine erat uita donanda.

uere ex lege esset iustitia. Donum promisse hereditatis iustitiam nominauit, ac si diceret, si data esset lex, que possit prestare uitam, et id quod repromissio spoponderat exhibere, uere promissio  per legem putaretur exclusa. Nunc autem propter transgressiones, ut supra diximus, posita magis eos arguit peccatores, quibus post repromissionem in custodiam, et ut ita dicam, in carcerem data est, ut qui uoluntarie noluerunt innocentis exspectare promissum, legalibus uinculis prepediti, et in seruitutem mandatorum redacti, custodirentur in aduentu future fidei in Christo, que finem repromissionis afferret.

Sed conclusit omnia sub peccato.  Adueniente Christo, qui sub lege Mosi erant, conclusi sunt sub peccato, si ultra in legis obseruatione permanere uoluerint. Quia maledicti qui umbre legis deseruierint, ueritate presente. Nam et hoc ostendit, quod non potuit inueniri, qui omnia precepta  legis impleret. Siue conclusa sit dicit sub peccato, id est, deprehendit omnia sub peccato esse conclusa, ut peccatum nisi in Christo credentes declinare non possint, et sic necesse esset, ut per solam fidem ad promissam salutem peruenirent credentes. Item conclusi, id est, in multa distracti ex diuersis obseruationibus, occupati in schola legis ad doctrinam fidei seruabamur, que Christi erat tempore reuelanda.

Ut promissio ex fide Iesu Christi daretur credentibus.  Id est, necesse esset sola ut fide Christi saluaret credentes. Nec uero estimandum scripturam auctorem esse peccati, quia omnia sub peccato conclusisse dicatur, cum mandatum quod ex iure precipitur, ostendat potius arguatque peccatum,  quam sit causa peccati. Quomodo et iadex non est auctor sceleris nequam homines uinciendo, sed concludit eos et nocentes sententie sue auctoritate pronuntiat; ut debitos pene indulgentia postea, si uoluerit, principalis absoluat.



EuANGELIUM LUCAE, CAP. X.

»Beati oculi qui uident que uos uidetis. Dico enim uobis, quod multi reges et prophete uoluerunt uidere que uos uidetis, et non uiderunt, et audire que auditis et non audierunt. Et ecce quidam legisperitus surrexit, tentans illum et dicens: Magister, quid faciendo uitam eternam possidebo? At ille dixit ad eum: In lege quid scriptum est? Quomodo legis? Ille respondens dixit: Diliges Dominum Deum tuum ex toto corde tuo, ex  tota anima tua, et ex omnibus uiribus tuis, et ex omni mente tua, et proximum tuum sicut teipsum. Dixitque illi: Recte respondisti. Hoc fac et uiues. Ille autem uolens iustificare semetipsum, dixit ad Iesum: Et quis est meus proximus? Suspiciens autem iehsu dixit: Homo quidam descendebat ab Hierusalem in Iericho, et incidit in latrones. Qui etiam dispoliauerunt eum, et plagis impositis abierunt semiuiuo relicto. Accidit autem ut sacerdos quidam descenderet eadem uia, et uiso illo preteriuit. Similiter et Leuita cum esset secus locum, et uideret eum, pertransiit. Samaritanus autem quidam iter faciens, uenit secus eum, et uidens eum, misericordia motus est, et appropians  alligauit uulnera eius, infundens oleum et uinum. Et imponens illum in iumentum suum duxit in stabulum, et curam eius egit. Et altera die protulit duos denarios, et dedit stabulario, et ait: Curam illius habe, et quodcunque supererogaueris, ego cum rediero reddam tibi. Quis horum trium uidetur tibi proximus fuisse illi, qui incidit in latrones? At ille dixit: Qui fecit misericordiam in illum. Et ait illi iehsu: uade et fac similiter.«

Beati oculi qui uident que uos uidetis.  Non oculi Scribarum et Phariseorum, qui corpus Domini tantum uiderunt, sed illi beati oculi, qui eius possunt cognoscere sacramenta, de quibus dicitur: Et reuelasti ea paruulis , beati oculi paruulorum, quibus et se et Patrem Filius reuelare  dignatur.

Dico autem uobis, quod multi prophete et reges uoluerunt uidere que uos uidetis, et non uiderunt, et audire que auditis, et non audierunt. Abraham exsultauit ut uideret diem Christi, et uidit et gauisus est . Isaias quoque . et Micha, et multi alii prophete uiderunt gloriam Domini, sed hi omnes a longe per speculum et in enigmate uiderunt. Apostoli autem in presentiarum habentes Dominum conuescentesque ei, et quecunque uoluissent interrogando discentes .

Et ecce quidam legisperitus surrexit, tentans illum et dicens: Magister, quid faciendo uitam eternam possidebo? Legisperitus qui de uita eterna Dominum tentans interrogat, occasionem, ut reor, tentandi  de ipsis Domini sermonibus sumpsit, ubi ait: Gaudete autem quod nomina uestra scripta in celis sunt, sed ipsa sua tentatione declarat, quam uera sit illa Domini confessio, qua patri loquitur: Quod abscondisti hec a sapientibus et prudentibus, et reuelasti ea paruulis.

At ille dixit ad eum: In lege quid scriptum est? Quomodo legis? Ille respondens dixit, etc. Dum legisperito respondet, perfectum nobis Saluator iter uite celestis ostendit, cui primo in dilectione Dei et proximi legis scripta proponenti dicit:

Recte respondisti, hoc fac et uiues. Apertissime declarans, solam esse dilectionem, et ipsam non uerbo tenus ostentatam, sed operis executione probatam,  que perpetuam ducat ad uitam.

Ille autem uolens iustificare seipsum, dixit ad Iesum: Quis est meus proximus. Cui profecto Dominus ita responsum temperauit suum, ut et hominem qui misericordiam faceret, cuilibet proximum doceret. Et tamen hec eadem parabola specialiter ipsum Dei Filium, qui nobis per humanitatem proximus fieri dignatus est designaret.

Suscipiens autem iehsu dixit: Homo quidam descendebat ab Hierusalem in Iericho. Homo iste Adam intelligitur in genere humano, Hierusalem ciuitas pacis illa celestis, a cuius beatitudine lapsus in hanc mortalem miseramque uitam deuenit, quam bene Iericho, que luna interpretatur significat. uariis  uidelicet defectuum laboribus, erroribusque semper incertam.

Et incidit in latrones. Latrones, diabolum et angelos eius intellige, in quos qui descendebat incidit. Nam nisi prius intus intumesceret, foris tentatus tam facile non cederet, uera est enim satis sententia, que dicit: Ante ruinam enim exaltatur cor .

Qui etiam dispoliauerunt eum. Gloria uidelicet immortalitatis et innocentie ueste priuarunt. Hec est enim prima stola, qua iuxta aliam parabolam luxuriosus filius per penitentiam rediens ornatur , et qua protoplasti amissa cognouerunt esse se nudos, tunicasque pellicias nature mortalis induti sunt .


Et plagis impositis. Plage peccata sunt, quibus nature humane integritatem uiolando seminarium quoddam, ut ita dicam, augende mortis fessis indidere uisceribus.

Abierunt. Abierunt autem non ab insidiis aliquatenus cessando, sed ad earumdem insidiarum fraudes occultando.

Semiuiuo relicto. Semiuiuum reliquerunt, quia beatitudinem uite immortalis exuere, sed non sensum rationis abolere ualuerunt. Ex qua enim parte sapere et cognoscere Deum potest uiuus est homo, ex qua uero peccatis contabescit et miseria deficit, mortuus idem, lethiferoque est uulnere fedatus.

Accidit autem, etc. Sacerdos et Leuita, qui uiso  saucio transierunt, sacerdotium et ministerium ueteris Testamenti est, ubi per legis decreta mundi languentis uulnera monstrari tantum, non autem curari poterant, quia impossibile erat, ut Apostolus ait: Sanguine uitulorum et hircorum auferri peccata.

Samaritanus autem quidam iter transiens uenit secus eum, et uidens, etc. Samaritanus qui interpretatur custos, Deum significat, cui rectissime Propheta, ne hos latrones possit incurrere, supplicat: Custodi me, inquiens, a laqueo quem statuerunt mihi, et a scandalis operantibus iniquitatem . Qui propter nos homines, et propter nostram salutem descendens de celo, uite presentis iter arripuit, et uenit secus eum qui uulneribus tabescebat  inflictis, hoc est, in similitudinem hominum factus, et habitu inuentus ut homo , compassionis nostre susceptione finitimus, et misericordie factus est consolatione uicinus.

Et appropians, alligauit uulnera eius, etc. Peccata que in hominibus inuenit, redarguendo cohibuit, spem uenie penitentibus, terrorem pene peccantibus incutiens. Alligat enim uulnera dum precipit: Penitentiam agite. Infundit oleum dum et addidit: Appropinquabit enim regnum celorum. Infundit et uinum dum dicit: Omnis arbor, que non facit fructum bonum excidetur et in ignem mittetur.

Et imponens illum in iumentum suum, etc. Iumentum eius est caro, in qua ad nos uenire dignatus  est, in quo saucium imposuit, quia peccata nostra portauit in corpore suo super lignum, et iuxta aliam parabolam inuentam, que errauerat, ouem humeris suis impositam, reportauit ad gregem . Itaque imponi iumento est, in ipsam incarnationem Christi credere, eiusque mysteriis initiari simul, et ab hostis incursione tutari. Stabulum autem est Ecclesia presens, ubi reficiuntur uiatores de peregrinatione hac in eternam patriam redeuntes, et bene iumento impositum duxit in stabulum, quia nemo nisi baptizatus, nisi corpori Christi adunatus, Ecclesiam intrabit.

Et altera die protulit duos denarios, etc. Altera die post Domini resurrectionem, nam et ante quidem per Euangelii sui gratiam illuminauerat his qui in tenebris  et in umbra mortis sedebant, sed potior, resurrectione celebrata, perpetue lucis splendor effulsit. Duo denarii sunt duo Testamenta, in quibus eterni Regis nomen et imago continetur. Finis enim legis Christus, qui altera die prolati dantur stabulario, quia tunc aperuit illis sensum, ut intelligerent scripturas. Altera die stabularius denarios, quorum pretio uulneratum curaret, accepit, quia Spiritus sanctus adueniens docuit apostolos omnem ueritatem, quo gentibus erudiendis instare atque Euangelium predicare sufficerent.

Et quodcunque supererogaueris, ego cum rediero reddam tibi. Supererogat stabularius, quod in duobus denariis non accepit, cum dicit Apostolus: De uirginibus autem preceptum Domini non habeo,  consilium autem do. Itemque et Dominus ordinauit his, qui Euangelium annuntiant, de Euangelio uiuere, sed non usi sumus hac potestate, ne quem uestrum grauaremus, cui rediens quod promiserat debitor reddet, quia ueniens in iudicium Dominus dicit: Quia super pauca fuisti fidelis, super multa te constituam, intra in gaudium Domini Dei tui .

Quis horum trium uidetur tibi proximus fuisse? etc. Iuxta litteram manifesta est Domini sententia, nullum nobis amplius quam qui misereatur esse proximum, sed Hierosolymiti ciui non sacerdos, non leuita ex eadem gente, imo in eadem urbe nati et nutriti, sed extere gentis accola, quia magis misertus est, factus est proximus. Sacratiore autem  intellectu, quoniam nemo magis proximus, quam qui uulnera nostra curauit, diligamus eum quasi Dominum Deum nostrum, diligamus quasi proximum, nichil enim tam proximum, quam caput membris, diligamus etiam eum qui imitator est Christi.

Et ait illi iehsu: uade et tu, etc. Id est, ut uere te proximum sicut te ipsum diligere manifestes, quidquid uales in eius uel corporali uel spirituali necessitate subleuanda deuotus operare.



HEBDOMADA Xu POST PENTECOST.



LECTIO EPISTOLAE BEATI PAULI APOSTOLI AD GALATAS, CAP. u.

»Spiritu ambulate, et desideria carnis non perficietis.  Caro enim concupiscit aduersus spiritum, spiritus autem aduersus carnem. Hec enim sibi inuicem aduersantur, ut non quecunque uultis illa faciatis. Quod si spiritu ducimini, non estis sub lege. Manifesta autem sunt opera carnis, que sunt fornicatio, immunditia, impudicitia, luxuria, idolorum seruitus, ueneficia, inimicitie; contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia. Que predico uobis, sicut predixi, quoniam qui talia agunt, regnum Dei non consequentur. Fructus autem spiritus est caritas, gaudium, pax, patientia, longanimitas, bonitas, benignitas, mansuetudo, fides, modestia, continentia, castitas. Aduersus huiusmodi non est  lex. Qui autem sunt Christi, carnem suam crucifixerunt cum uitiis et concupiscentiis.«

Spiritu ambulate, et desiderium, etc. Hoc tripliciter accipiendum, ut dicamus eos, qui spiritu opera carnis mortificauerint, et seminauerint in spiritu, ut de spiritu metant uitam eternam, quotiescunque uoluptatem carnis senserint titillare, non perficiant desiderium eius. Alio modo eos ambulare spiritu, et carnis desiderium non perficere dicimus, qui spiritaliter egrediuntur Aegyptum, et spiritualem escam potumque de spirituali hauriunt petra, qui ambulant in omnibus spiritualiter, non perficientes carnee legis litteram, uel desiderium, sed fructus metentes spiritalis intelligentie . Tertio modo, quidam desiderium carnis, in his dicunt esse, qui paruuli  sunt in Christo, iter autem spiritus in perfectis uiris. Spiritu ambulate, id est, in grauitate spiritus, id est, in itinere uiri perfecti, et desiderium carnis, id est, paruulorum, non perficietis.

Caro enim concupiscit aduersus spiritum, etc. Caro presentibus delectatur, et breuibus, spiritus perpetuis et futuris. Caro enim frigus timet, aspernatur famem, attenuatur uigiliis, libidinibus exardescit, mollia querit, et iucunda desiderat. Contra spiritus ea que carni contraria sunt, et que illam debilitare queant expetit. Aliter, caro concupiscit aduersus spiritum, id est, historia et scripture carneus intellectus, contra allegoriam et spiritualem doctrinam repugnat. Spiritus autem aduersus carnem, id est, sublimiora deiectis, eterna breuibus, umbre ueritas  refragatur.

Quod si spiritu ducimini, non estis sub lege. Hoc est, si uos totos spiritualibus occupetis actibus, non uobis necessaria est lex, que non spiritualibus, sed carnalibus data est. Spiritu ducimini dicit, id est spiritu gubernamini, non spiritu hominis, sed Spiritu sancto significat, de quo Apostolus alio loco ait: Ipse spiritus testimonium perhibet , spiritui nostro, quod simus filii Dei, quem sequentes spiritum, efficimur spirituales, et sub lege esse desistimus.

Manifesta autem sunt opera carnis. Id est, omnibus nota, uel certe his tantum manifesta, qui in Christo credunt, nam plurimi gentilium in suis ignominiis  gloriantur, et putant si expleuerint uoluptatem quamdam, se turpitudine uictoriam consecutos. Sed et illud eleganter, quod in carne opera posuit, fructus in spiritu, quia uitia in semetipsa finiuntur, et pereunt, uirtutes fructibus pullulant, et redundant.

Que sunt fornicatio. Primum itaque carnis opus est fornicatio, quam in exordio posuit, ne de mediis ambigamus. Omne enim quodcunque fecerit homo extra corpus est, qui autem fornicatur, in corpus suum peccat. In eo fornicator maioris est criminis, quia tollit membra Christi, et facit ea membra meretricis, Erunt quippe duo in carne una; qui non est fidelis, nec credit in Christum, sua membra facit membra meretricis. Qui autem credit et fornicatur,  Christi membra facit membra meretricis.

Immunditia, luxuria. Secundum opus carnis immunditia nuncupatur. Tertium uero luxuria, sequitur enim immunditia comes luxurie. Quomodo enim in uetere lege  de nefandis criminibus, que in occulto fiunt, et ea nominare turpissimum est, ne et dicentis os et aures audientium polluerentur, generaliter scriptura complexa est, dicens, uerecundos uel reuerentes facite filios Isrel ab omni immunditia, sic in hoc loco, ceteras extraordinarias uoluptates, ipsarum quoque opera nuptiarum, si non uerecunde et cum honestate, quasi sub oculis Dei fiant, ut tantum liberis seruiatur, immunditiam et luxuriam nominauit.

Idolorum seruitus. Quartum in catalogo operum  carnis idololatria locum tenet, qui enim semel se luxurie uoluptatique miscuerit, non respicit creatorem. Alias autem omnes idololatrie festiuitate, gula, uentre, et his que infra uentrem sunt delectantur.

ueneficia. Et ne forsitan ueneficia, et maleficia, artes non uiderentur in nouo prohibite testamento, ipse quoque quinto loco inter carnis opera nominantur. Sepe enim magicis artibus, et amare miseris euenit et amari.

Inimicitie. Inimicitia quoque que post ueneficia sexto ponitur loco, quem habeat reatum manifesto crimini subiecta declarat. Quantum enim in nobis est, nullius esse debemus inimici, sed cum omnibus habere pacem.


Contentiones. Septimum locum inter carnis opera contentio possidet. Seruum autem Domini non oportet rixari, sed mansuetum esse ad omnes, docibilem, longanimem, cum mansuetudine erudientem etiam eos qui contrario disputant .

Aemulationes. Octaua succedit emulatio, que Greco sermone significantius et notius appellatur. Quo quidem malo nescio quis nostrum careat. Zelati sunt enim et patriarche Ioseph fratrem suum. Et Maria prophetes et Aaron Dei sacerdos contra Mosen tali passione decepti sunt.

Ire. Ira deinde nono succedit loco, que iustitiam Dei non operatur, et species est furoris. Inter iracundiam autem et iram, hoc interest, quod iracundus  semper irascitur, iratus pro tempore concitatur, et nescio quis possit regnum Dei possidere, cum is, qui irascitur, separetur a regno.

Rixe. Decimo loco ponuntur rixe, quas aliud Greci significantes uocant, si quidem rixa , dicitur; a regno Dei prohibent. Est autem , cum qui semper ad contradicendum paratus, et muliebri iurgio contendit, et prouocat contendentem; hec alio nomine apud Grecos dicitur .

Dissensiones. Undecimo loco ponuntur dissensiones, que sunt opera carnis, cum quis nequaquam perfectus eodem sensu et eadem sententia dicit: Ego sum Pauli, et ego Apollo, et ego Cephe et ego Christi, sed et donorum inter se hec eadem dissensio  reperitur; mariti uidelicet ad uxorem, patris ad filium, fratris ad fratrem, conserui ad conseruum, militis ad contubernalem, artificis ad eiusdem operis artificem, nonnunquam euenit, ut et in expositionibus scripturarum oriatur dissensio, e quibus hereses, que et alio nomine secte dici possunt, ebulliunt.

Secte. Duodecimo loco secte ponuntur, que a sectando uel diuisione secte nominantur. Si enim sapientia carnis inimica est Deo, secte quoque, que nunc in carnis opere ponuntur, non sunt amice: inimica autem sunt omnia dogmata falsitatis Deo repugnantia.

Inuidie. Tertio decimo loco succedit inuidia, que semper aliena torquetur felicitate, et in duplicem  scinditur passionem, cum in se est aliquid quod in alio esse non uult, aut alium uidens esse meliorem, dolet se ei non esse consimilem. Pulchre quidam de Neotericis Grecum uersum transferens elegiaco metro de inuidia lusit, dicens:

Iustius inuidia nichil est, que protinus ipsum
   Auctorem rodit excruciatque animum.

Ebrietates. Quartum decimum locum inter carnis opera ebrietas tenet: Ebriosi quippe regnum Dei non possidebunt: ue enim, ait Propheta, qui potentes estis ad bibendum uinum, et uiri fortes ad miscendam ebrietatem, et Dominus inquit: Cauete, ne grauentur corda uestra crapula et ebrietate, et curis huius uite .


Comessationes. Quintadecima, que extrema inter carnis opera, comessatio est; manducauit populus, et bibit, et surrexerunt ludere . In Latinis codicibus adulterium, impudicitia, homicidia, in hoc catalogo uitiorum scripta referuntur, sed sciendum, non plusquam quindecim carnis opera numerata de quibus et disseruimus.

Et his similia. Longum erat uniuersa carnis opera explicare, uno tantum omnia sermone conclusit dicens, et his similia.

Que predico uobis, etc. Ubi ante predixit? utique ubi ait: Non regnet peccatum in uestro mortali corpore ad obediendum desideriis eius . Peccatum omnes istas species habet. Ergo in anima,  in qua regnauerit peccatum, non potest Dei regnare regnum

Quoniam qui talia agunt. Notandum itaque atque deflendum, quod contendentes, et dissidentes et iracundos cum idololatris, ueneficis et homicidis penitus exclusit a regno.

Fructus enim spiritus est caritas. Que alia inter fructus spiritus debuit tenere primatum, nisi caritas? sine qua uirtutes cetere non reputantur esse uirtutes, et ex qua nascuntur uniuersa que bona sunt, siquidem et in lege et in Euangelio ipsa obtinet principatum: Diliges Dominum Deum tuum ex toto corde tuo et ex tota anima tua, et ex tota uirtute tua, et proximum tuum tanquam teipsum .

Gaudium. Secundus fructus spiritus est gaudium,  quod Stoici quoque qui distinguunt inter uerba subtilius, aliud quid esse estimant quam letitiam? Gaudium quippe esse aiunt elationem animi super his que digna sunt exsultantis letitia. Notandum quod post dilectionem gaudium sequitur, qui enim diligit quempiam, semper in eius felicitate letatur.

Pax. Tertius fructus spiritus est pax, a qua Salomon quoque, qui in typo Christi precessit, nomen accepit, et de Ecclesia Psalmista canit: Factus est in pace locus eius , et inter octo Euangelii benedictiones scribitur: Beati pacifici, quoniam filii Dei uocabuntur .

Longanimitas. Quartus fructus spiritus est longanimitas siue patientia, quia utroque modo possumus interpretari. Huic contraria est pusillanimitas,  qui uero patiens est et uniuersa sustentat, uir sapiens, et cum multum sapiens appellatur, ut in Prouerbiis quoque scriptum est: Longanimus uir multus in prudentia .

Bonitas. Quintus fructus spiritus est bonitas, et de hac Stoici ita definiunt: Bonitas est uirtus sponte ad benefaciendum exposita; sectatores quoque Zenonis ita definiunt: Bonitas est uirtus, que prosit, siue uirtus ex qua oritur utilitas.

Benignitas. Sextus fructus spiritus est benignitas siue suauitas. Quia apud Grecos utrumque sonat. uirtus est lenis, blanda, tranquilla, et omnium bonorum apta consortio, inuitans ad familiaritatem sui, dulcis alloquio, moribus temperata.

Mansuetudo. Septimus fructus spiritus est mansuetudo,  que aduersa est ire, rixe, dissensionibus, et nunquam ad sui contraria prouocatur, per hanc famulus Dei Moses testimonium meruit accipere Scripture dicentis: Moses mansuetus erat, plusquam omnes homines super terram.

Fides. Octauus fructus spiritus est fides, que etiam alibi inter tres ponitur, spes, fides, caritas, inde enim est omne quod operatur, siquidem id quod speramus esse uenturum, et nec dum est in presenti, fide possidemus, sperantes nos tenere quod credimus.

Modestia. Nonus fructus spiritus est modestia, hec semper pacem sequitur, semper pacem sectatur, et nec lesa unquam irascitur.


Continentia. Decimus fructus spiritus est continentia, quam non solum in castitate debemus accipere, sed etiam in cibo et potu, in eloquio, in ira quoque et uexatione mentis, et detrahendi libidine.

Castitas. Undecimus fructus spiritus est castitas. Castitas enim et in uirginibus est, et in continentibus, et in uiduis et in coniugiis.

Aduersus huiusmodi non est lex. Id est, aduersus spiritum non est Lex, iusto quippe non est posita, sed iniquis, et non subditis, impiis et peccatoribus. Lex mihi dicit: Non adulterabis, non occides, non falsum testimonium dices, etc. ; si hec omnia caritate in me regnante, que est fructus spiritus, non fecero, superflua sunt mihi precepta legis. Ergo qui fructus spiritus spiritualiter implet,  sub ueteri Testamento non manet.

Qui autem sunt Christi, carnem suam crucifixerunt, etc. Si omnia simul uitia crucifixa sunt, et caro, quasi in cruce pendens, nichil concupiscit, ad quid nobis lex, que data est ad uitia cercenda? Simul illud notandum, quod eos dixerit Christi esse, qui carnem cum uitiis et concupiscentiis crucifixerint, contra illos qui solam fidem sufficere arbitrantur.



EuANGELIUM LUCAE, CAP. XuII.

Dum intraret iehsu in Hierusalem, transibat per »mediam Samariam et Galileam. Et cum ingrederetur quoddam castellum, occurrerunt ei decem uiri leprosi. Qui steterunt a longe, et leuauerunt  uocem dicentes: Iesu preceptor, miserere nostri. Quos ut uidit dixit: Ite, ostendite uos sacerdotibus. Et factum est dum irent, mundati sunt. Unus autem ex illis ut uidit, quia mundatus est, regressus est cum magna uoce, magnificans Deum, et cecidit in faciem ante pedes eius gratias agens. Et hic erat Samaritanus. Respondens autem iehsu dixit: Nonne decem mundati sunt, et nouem ubi sunt? Non est inuentus qui rediret et daret gloriam Deo, nisi hic alienigena. Et ait illi: Surge, uade, quia fides tua te saluum fecit.«

Dum intraret iehsu in Hierusalem, etc. Leprosi non absurde intelligi possunt, qui scientiam uere fidei non habentes, uarias doctrinas proferunt erroris. Non enim uel abscondunt imperitiam suam,  sed pro summa peritia proferunt in lucem, et iactantiam sermonis ostendunt. Nulla porro falsa doctrina est, que non aliqua uera intermisceat. uera ergo falsis inordinate permista, in una disputatione uel narratione hominis tanquam in unius corporis colore apparentia, significant lepram, tanquam ueris falsisque colorum locis humana corpora uariantem atque maculantem. Hi autem tam uitandi sunt Ecclesie, ut si fieri potest, longius remoti, magno clamore Christum interpellent, unde et apte subiungitur:

Qui steterunt a longe, et leuauerunt uocem, etc. Et bene ut saluentur, Iesum preceptorem nominant, quia enim in eius uerba se errasse significant, hunc saluandi humiliter preceptorem uocant, cumque ad  cognitionem preceptoris redeunt, mox ad formam salutis recurrunt.

Quos ut uidit, dixit: Ite, ostendite uos sacerdotibus. Nullum Dominus eorum, quibus hec corporalia beneficia prestitit, inuenitur misisse ad sacerdotes nisi leprosos, quia uidelicet sacerdotium Iudeorum figura erat futuri sacerdotii regalis, quod est in ecclesia, quo consecrantur omnes pertinentes ad corpus Christi, summi et ueri principis sacerdotum. Et quisquis uel ab heretica prauitate uel superstitione gentili, uel Iudaica perfidia, uel etiam schismate fraterno, quasi uario colore per Domini gratiam caruerit, necesse est ad ecclesiam ueniat, coloremque fidei uerum quem acceperit, ostendat. Cetera autem uitia tanquam ualetudines et quasi morbos  anime atque sensuum, per seipsum interius, in conscientia, et intellectu Dominus sanat et corrigit. Denique et Paulus uoce Domini audita: Quid me persequeris? Ego sum iehsu quem tu persequeris , ad Ananiam tamen missus est, ut sacerdotio illo, quod in ecclesia constitutum est, sacramentum doctrine fidei perciperet, et uerus eius approbaretur color.

Et factum est dum irent, mundati sunt. Nondum accepta baptismatis sacramenta, nondum spiritualiter ad sacerdotes peruenerant, et tamen infusione spiritus sancti eorum mundatio declarata est.

Unus autem ex illis, ut uidit, quia mundatus est, regressus est, etc. Unus iste qui magnificans Deum, regressus est, unius ecclesie deuotam Christo  humilitatem significat. Qui bene cadens ante pedes Domini, gratias agit, ille uere Deo gratias agit, qui repressis presumptionis sue cogitationibus, quam a semetipso infirmus sit, humiliter uidet, qui nichil sibi uirtutis tribuit, qui bona que agit esse de misericordia conditoris agnoscit. Cadit autem in faciem, quia ex malis que se perpetrasse meminit, erubescit.

Et hic erat Samaritanus. Samaritanus quippe interpretatur custos, quo nomine ille populus aptissime significatur, qui gratias agendo ei a quo accepit, tribuit omne quod accepit, quodammodo cantans illud de psalmo: Fortitudinem meam ad te custodiam, quia tu Deus susceptor meus es, Deus meus misericordia eius preueniet me .


Respondens autem iehsu dixit: Nonne decem mundati sunt, et nouem ubi sunt? Unum si addatur ad nouem, quedam effigies unitatis impletur, quod fit tanta complexio, ut ultra non progrediatur numerus, nisi rursus ad unum redeatur, et hec per infinitatem numeri regula custodiatur. Nouem itaque indigent uno, ut quadam unitatis forma coagulentur, et decem sint. Unum autem non eis indiget, ut custodiat unitatem. Quamobrem ut unus ille, qui gratias egit, unice ecclesie significatione approbatus atque laudatus est, ita illi nouem, qui gratias non egerunt, reprobi effecti a consortio unitatis exclusi sunt, ideoque tales in nouenario numero, tanquam imperfecti remanebunt, et merito eos Saluator,  quasi ignotos ubi sint, inquirit, scire enim Dei eligere, nescire reprobare est.

Non est inuentus qui rediret et daret gloriam Deo, nisi hic alienigena. Secundum corpus quidem facile est uidere posse hominem non habere lepram, et tamen animi esse non boni. Secundum significationem autem huius miraculi conturbat considerantem, quomodo mundus dici potest ingratus. Sed etiam facile est etiam illud uidere fieri posse, ut quisque in ecclesie societate doctrinam integram ueramque assequatur, et omnia secundum catholice regulam disserat, distinguat a creatore creaturam, eoque manifestetur uarietate mendaciorum, tanquam lepra caruisse, et tamen ingratus sit Deo, et Domino mundatori suo. Quia elatus superbia gratiarum  agendarum pia humilitate non sternitur, similisque efficitur eis, de quibus dicit Apostolus: Qui cum cognouissent Deum, non ut Deum magnificauerunt aut gratias egerunt . Quod enim dicit eos Deum cognouisse, ostendit quidem a lepra mundatos, sed tamen statim accusat ingratos.

Et ait illi, surge, uade, quia fides tua te saluum fecit. Qui deuotus ante Deum cecidit, surgere et ire precipitur, quia qui infirmitatem subtiliter cognoscens, humiliter iacet, per diuini uerbi consolationem surgere ad fortia opera, et crescentibus quotidie meritis, ad perfectiora passim proficere iubetur. Si autem fides saluum fecit eum quem ad agendas Saluatori et emundatori suo gratias inclinauit, ergo perfidia perdidit eos qui de acceptis beneficiis Deo gloriam dare neglexerint.



HEBDOMADA XuI POST PENTECOST.



LECTIO EPISTOLAE BEATI APOSTOLI AD GALATAS, CAP. Iu.

»Si uiuimus spiritu, spiritu et ambulemus. Non efficiamur inanis glorie cupidi, inuicem prouocantes, inuicem inuidentes. Fratres, et si preoccupatus fuerit homo in aliquo delicto, uos qui spirituales estis huiusmodi instruite in spiritu lenitatis, considerans te ipsum, ne et tu tenteris. Alter alterius onera portate, et sic adimplebitis legem Christi. Nam si quis existimat se aliquid esse cum nichil sit, ipse se seducit. Opus autem suum probet unusquisque, et sic in semetipso tantum gloriam habebit, et non in altero.  Unusquisque enim onus suum portabit. Communicet autem is qui catechizatur uerbo, ei et qui catechizat in omnibus bonis. Nolite errare, Deus non irridetur. Que enim seminauerit homo hec et metet. Quoniam qui seminat in carne sua, de carne et metet corruptionem. Qui autem seminat in spiritu, de spiritu metet uitam eternam. Bonum autem facientes non deficiamus. Tempore enim suo metemus, non deficientes. Ergo dum tempus habemus, operemur bonum ad omnes, maxime autem ad domesticos fidei.«

Si uiuimus spiritu, spiritu et ambulemus.  Utamur hoc testimonio aduersus eos qui nolunt Scripturas spiritualiter intelligere. Quis est autem  qui uiuit spiritu? nisi absconditus homo noster, qui et iuxta carnem interdum solet uiuere, sed cum spiritu uixerit, spiritu ambulat, cum in carne uoluerit ambulare, uiuens mortuus est, uir perfectus in Christo, semper uiuit in spiritu.

 Si spiritu uiuimus, spiritu et ambulemus: ac si diceret, Si per spiritum uitam habemus, spiritualiter conuersemur, et non legi carnaliter seruiamus.

Non efficiamur inanis glorie cupidi. Plane glorie cupidos dicimus, qui gloriam Dei desiderant, et laudem uirtute condignam, et aspectus diuini aliquid ostendentem. E contrario qui eleemosynam, longam orationem, castitatem, siue in matrimonio, siue in uiduitate, siue in uirginitate, pro laude hominum  facit, inanis gloria est. Gloria enim nunc uirtutem, nunc uitium significat. Si ab hominibus quero gloriam, uitium est, et inanis dicitur gloria, de tali enim gloria scriptum est: Omnia faciunt, ut glorificentur ab hominibus . Si a Deo quero gloriam, uirtus est. De tali enim gloria, qui me glorificant, glorificabo, dicit Dominus .

Inuicem prouocantes, inuicem inuidentes.  Ita hunc locum cum superioribus copulauimus. Si spiritu uiuimus, spiritui obtemperamus, nequaquam per legem, sed per caritatem, nobis inuicem seruientes, non debemus de scripturarum interpretatione contendere, et dicere, Circumcisio melior est, non, sed preputium. Contemnenda historia, et allegoria sequenda. Imo allegoria uana est, et umbratica,  et nullius ueritatis fulta radicibus, ex his enim contentionibus inter Iudeos et Gentiles tunc temporis prouocationes pariter nascebantur et inuidie.

Fratres, et si preoccupatus fuerit homo in aliquo delicto.  Preoccupatur humana fragilitas in leuioribus peccatis, que insperato et sine meditatione contingunt. Ceterum non est preoccupatio, quando aliquod peccatum consilio diu meditato committitur.

uos qui spirituales estis huiusmodi instruite.  Eum quoque qui spiritualis est hortatur, ne cesset manum porrigere corruenti. Et pulchre preoccupatum in delicto hominem uocat, ex ipso nomine fragilitatem conditionis ostendens, ut dignus  sit uenia, qui uelut homo errauit, denique non peccatis pluribus, sed uitio aliquo preoccupatus errauit, lenitatis spiritum et mansuetudinis, in correctione peccantis, predicator spiritualis adhibeat, nec rigidus, nec iratus, et tristis corrigere cupiat errantem, sed prouocet eum, spondens salutem, ueniam repromittens. Aliter, si quis infirmus in fide est, et adhuc lacte nutritur infantie, nec potest tam cito a legali obseruatione ad spiritalia sacramenta transire, uos qui robustiores estis in fide, et spirituales effecti, eius onus portate, nec per scientiam uestram, frater pereat pro quo Christus mortuus est.

In spiritu lenitatis. Ad Corinthios quoque ait:  In uirga ueniam ad uos ? Hic autem spiritualibus dicit: Instruite in spiritu lenitatis. uerum ibi ad eos dicit: Qui post peccatum non scientes errorem suum, nolebant maioribus subdi et penitentia corrigi. Ubi uero peccator intelligens uulnus suum, tradidit medico se curandum, ubi non est uirga necessaria, sed spiritus lenitatis.

Considerans teipsum ne et tu tenteris.  Ac si diceret, quia et tu homo es, et potes in aliquo tentari, et adiutorio indigere, et ideo debes sustinere tentatum, qui enim sub conditione infirmitatis positi sunt merito infirmos sustinent.

Alter alterius onera portate.  Portat quoque fratris necessitatem, qui grauatum pauperem onere egestatis adiuuat. Et facit sibi amicos de iniqua  mammona, ut audiat a Domino: uenite, benedicti Patris mei, percipite regnum quod uobis paratum est ab origine mundi, quia esuriui, et dedistis mihi manducare, sitiui, et dedistis mihi bibere etc., .

Et sic adimplebitis legem Christi.  Lex Christi caritas est, de qua idem Dominus ait: Mandatum nouum do uobis, ut diligatis uos inuicem sicut et ego dilexi uos . Si ergo diligimus Deum et proximum, misereamur pauperi, sicut et Dominus misertus est nobis.

Nam si quis existimat se aliquid esse, cum nichil sit, ipse se seducit.  Si quis non uult onera aliena portare, et immisericors suo tantum opere et uirtute contentus est, non querens que aliena  sunt, sed que sua, sui tantum amator, et non Dei, ipse se seducit. Dupliciter autem distingui potest. uel si quis existimat se aliquid esse, cum sit nichil, uel ita, si quis existimat se aliquid esse, postea inferendum, cum sit nichil, ipse se seducit, et est sensus, in eo quod se putat esse aliquid, et non ex clementia in proximum, sed suo opere et labore se iudicat, sua tantum uirtute contentus, iste ex hac ipsa arrogantia nichil fit et ipse se decipit.

Opus autem suum probet unusquisque et sic in semetipso tantum gloriam habebit, et non in altero. Sensus iste est, tu qui te estimas spiritalem et alterius infirmitate robustior es, non debes imbecillitatem iacentis, sed tuam fortitudinem considerare. Neque enim si alius perfecte non potest ad Christianismum  a Iudaismo transire, idcirco tu perfectus es Christianus, sed si te propria conscientia non remordet, habes in temetipso gloriam, et non in altero. Intelligi potest et aliter, qui conscientiam habet operis boni, et seipsum considerans, opus suum non reprehendit, non debet de hoc apud alium gloriari, sed in semetipso habeat gloriam, et dicat: Mihi autem absit gloriari, nisi in cruce Domini nostri Iesu Christi.

Unusquisque enim onus suum portabit. uidetur superioribus contraire, ubi ait: Alter alterius onera portate, sed ibi precepit, ut peccantes in hac uita nos inuicem sustentemus, et alterutrum auxilio simus, hic autem de resurrectionis dicit iudicio, quod  non ex alterius peccato et comparatione deterioris, sed iuxta nostrum opus aut peccatores ab eo iudicemur aut sancti.

Communicet autem, etc. Imbecillioribus et carnalibus discipulis imperat, ut quomodo ipsi a magistris spiritualia metunt, sic magistris carnalia prebeant in omnibus bonis, id est, in uictu et uestimento, et ceteris omnibus, que homines inter bona numerant. Unde et Iob: Si bona accipimus, inquit, de manu Domini . Et Dominus in Euangelio: Si uos cum sitis mali, nostis bona dare filiis uestris ? Aliter dat discipulis mandatum, ut eis qui se instruunt uerbo, communicent, obsequantur, dociles, facilesque se prebeant, in his tamen que bona sunt et spiritualia, non heretica uel Iudaica  prauitate peruersa, catechizatur autem, eruditur et castigatur, intelligitur.

 Requirendum quomodo uerbo discipulus magistro communicare dicatur, cum eum magis uerbo magister instituat, sed uerbum intelligi uoluit deuotionis fructum, et boni operis largitatem. Nam et uerbum pro opere solet dicere Scriptura, ut illud de Dauid: Quia fecisti uerbum hoc . Et Moses ait: Quomodo palam factum est uerbum istud?

Nolite errare, Deus non irridetur. Id est, qui Deo uult mentiri, aut precepti preuaricator esse, se decipit.

 Preuidens spiritu, eos qui docentur, et debent magistris sumptus ministrare, posse obtendere  paupertatem, et dicere: Ager meus hoc anno siccitate aruit, uineam grando contriuit, non habeo unde tribuam quod iubetur, adiecit: Nolite errare, Deus non irridetur, scit corda uestra, non ignorat facultates, et excusatio uerbi hominem potest fallere, Deum non potest.

Que enim seminauerit homo hec et metet.  Id est, talia recipiet, qualia egerit, si peccatum penitentia non sequatur.

 Hortatur ad id quod preceptum est, exhibendum semen nominans, ne putet perditum, quod multiplicato fenore recepturus est.

Quoniam qui seminat in carne sua, de carne et metet corruptionem, qui autem seminat in spiritu, de spiritu metet uitam eternam. Omne quod loquimur, agimus,  cogitamus, in duobus seminatur agris, carne et spiritu, si bona sunt que de manu, ore et corde promuntur, seminata in spiritu uite eterne fructibus redundabunt. Si mala ab agro carnis excepta, corruptionis nobis segetem pullulabunt. Aliter, qui legem carnaliter intelligit, repromissiones quoque carnales, et que in presenti seculo corrumpuntur, exspectat. Qui autem spiritualis adiutor est, seminat in spiritu, et de spiritu metet uitam sempiternam. Illud etiam pariter obseruandum quod seminat in carne, cum additamento sue carnis ponitur. Qui autem seminat in spiritu, non dicit in spiritu suo, sed simpliciter in spiritu; qui enim bona seminat non in suo quippiam, sed in  Dei spiritu seminat, de quo et uitam est messurus eternam.

Bonum autem facientes non deficiamus, tempore enim suo metamus non deficientes. Cohortatur eos ad studium perseuerantie, qui in hac uita mercedem boni operis exspectant, nescientes, quia sicut in semine aliud sationis, aliud messis est tempus, sic et in presenti uita sementis est tempus, et in eternum erit metendi, quam segetem nemo potest metere deficiens, qui enim perseuerauerit usque in finem hic saluus erit .

 Nunc tempus seminandi est non metendi, non ergo hic nostram mercedem queramus accipere, ne tenera herba hiemis rigore demessa, non prosit, et non sit que in futuro metatur.  Dicetur enim nobis: Recepistis bona uestra, et iterum: Receperunt mercedem suam.

Ergo dum tempus habemus, operemur bonum ad omnes.  Tempus seminantis, ut diximus, presens est uita, in qua licet nobis seminare, cum autem transierit, operandi tempus aufertur.

 Ultimum seminantibus hoc tempus est, festinemus ergo campos omnes serere, maxime eos, qui sunt uberrimi repleamus, ne incipiamus tempore messis aliis epulantibus esurire.

Maxime autem ad domesticos fidei.  Imitemur Patrem nostrum, qui est fons bonitatis, et solem suum oriri facit super bonos et malos, et pluit super iustos et iniustos, et omnibus benefaciamus,  maxime domesticis fidei, hoc est Christianis, qui eumdem habent Patrem. uidetur mihi locus iste posse et superioribus coherere, ut domesticos fidei magistros nominet, quibus supra omnia que putantur bona ab auditoribus suis iusserat ministrare, id est, paganis atque Christianis, et bonis et malis misericordiam faciamus, ne eis quod Deus non negat denegemus. Maxime tamen his qui peculiarem fidei cultui ac religioni exhibent famulatum.



EuANGELIUM MATTHAEI, CAP. uI.

»Nemo potest duobus dominis seruire. Aut enim unum odio habebit et alterum diliget, aut unum sustinebit, et alterum contemnet. Non potestis Deo seruire et mammone. Ideo dico uobis, ne solliciti  sitis anime uestre quid manducetis, neque corpori uestro, quid induamini. Nonne anima plus est quam esca, et corpus plusquam uestimentum? Respicite uolatilia celi, quoniam non serunt, neque metunt, neque congregant in horrea, et Pater uester celestis pascit illa. Nonne uos magis pluris estis illis? Quis autem uestrum cogitans potest adiicere ad staturam suam cubitum unum? Et de uestimento quid solliciti estis? Considerate lilia agri quomodo crescunt, non laborant neque nent. Dico autem uobis, quoniam nec Salomon in omni gloria sua coopertus est sicut unum ex istis. Si autem fenum agri quod hodie est, et cras in clibanum mittitur Deus sic uestit, quanto magis  uos, minime fidei. Nolite ergo solliciti esse dicentes: Quid manducabimus, aut quid bibemus, aut quo operiemur. Hec enim omnia gentes inquirunt. Scit enim Pater uester, quia his omnibus indigetis. Querite autem primum regnum Dei, et iustitiam eius, et hec omnia adiicientur uobis.«

Nemo potest duobus dominis seruire.  Qui sunt duo domini deinceps ostendit, cum dicit: Non potestis Deo seruire et mammone. Mammona apud Hebreos siue Syros, diuitie nuncupantur. Congruit et Punicum nomen, nam lucrum Punice mammon dicitur  Audiat hoc auarus, audiat Christianus, non posse se simul diuitiis Christoque seruire, et tamen non dixit: Qui habet diuitias,  sed qui seruit diuitiis. Qui enim diuitiarum seruus est, diuitias custodit ut seruus. Qui autem seruitutis excussit iugum, distribuet eas ut dominus.

Aut enim unum odio habebit, et alterum diliget, aut unum sustinebit, et alterum contemnet. Patietur durum et perniciosum dominum, quisquis seruit mammone, sua enim cupiditate implicatus, subditur diabolo, sed tamen patitur, alterum autem contemnit. Non dixit: Odio habet, nullius enim fere conscientia Deum odisse potest, contemnet autem, id est, non timet.

Ideo dico uobis, ne solliciti sitis anime uestre quid manducetis, neque corpori uestro quid induamini. Ut intelligas eum qui dedit animam, multo facilius  escam esse daturum, et qui corpus dedit, multo facilius daturum esse uestimentum. Quo loco queri solet utrum ad animam cibus iste pertineat, cum anima incorporea sit, iste autem cibus corporeus est. Sed animam pro ista uita nouerimus positam, cuius retinaculum est alimentum. Secundum istam significationem dictum est: Qui amat animam suam, perdet illam; et Pastor bonus animam suam ponit . Quod nisi de hac uita acceperimus, contrarium erit illi sententie, qua dictum est: Quid proderit, si totum mundum lucretur, anime sue detrimentum patiatur ?

Nonne anima plus est quam esca, et corpus plus quam uestimentum?  Quod dicit istiusmodi est, qui maiora prestitit utique et minora prestabit.  Respicite uolatilia celi, quoniam non serunt neque metunt neque congregant in horrea, et Deus pascit illa . Simpliciter ergo accipiendum, quod si uolatilia absque cura et erumnis Dei aluntur prouidentia, que hodie sunt et cras non erunt, quorum anima mortalis est, et cum esse cessauerint, semper non erunt, quanto magis homines, quibus eternitas repromittitur, Dei regantur arbitrio!

Nonne uos magis pluris estis illis?  Id est, cariores estis uos, et plus ualetis, quia rationales estis.

Quis autem uestrum cogitans potest adiicere ad staturam suam cubitum unum? Et de uestimento quid solliciti estis? Id est, in cuius potestate et dominatu  factum est, ut ad hanc staturam corpus uestrum perduceretur, eius prouidentia uestiri potest.

Considerate lilia agri quomodo crescunt, non laborant neque nent. Dandum erat etiam de uestimentis documentum, sicut datum est pro alimento, sed ista documenta non sic allegorice discutienda sunt, ut queramus quid significauerit auis aut lilia, posita sunt enim ut de rebus minoribus maiora persuaderentur.

Dico autem uobis, quoniam nec Salomon in omni gloria sua coopertus est sicut unum ex istis.  In omni gloria, id est, in omni uarietate uestium, deliciarum, siue in magnitudine regni, sicut unum ex istis subauditur liliis.

 Et reuera quod nec sericum que regum  purpura est, nec pictura textricum potest floribus comparari, quid ita rubet ut rosa? quid ita candet ut lilium? uiole uero purpuram nullo superari murice oculorum magis quam sermonis indicium est.

Si autem fenum agri quod hodie est, et cras in clibanum mittetur, id est in ignem, Deus sic uestit. Hic intelligitur quod superius lilia non specialiter pro una, sed generaliter pro multis dixerit herbis.

Quanto magis uos, minime fidei! Ille enim minimus est in fide, qui non est perfectus in caritate. Charitas enim omnia credit, fides enim a modico incipit, sed crescit usque dum ad id quod perfectum est peruenit. Unde et apostoli Domino dicunt: Auge  nobis fidem. Quam perfectam Paulus omnem nominat, dicens: Et si habuero omnem fidem, et reliqua .

Nolite ergo solliciti esse, dicentes: Quid manducabimus, aut quid, etc. Labor exercendus est, sollicitudo tollenda. Hoc quod dicitur: Ne solliciti sitis, etc., de carnali cibo et uestimento accipiamus, ceterum de spiritualibus cibis et uestimentis semper debemus esse solliciti.

Querite autem primum regnum Dei. Hic primum non pro ordine posuit, sed pro qualitate, ac si diceret: Querite precipua ante omnia, et summe regnum Dei et iustitiam eius, et dabitur uobis, et insuper, id est, excepto regno quidquid opus fuerit, adiicietur uobis



HEBDOMADA XuII POST PENTECOSTEN.



EPISTOLA BEATI PAULI APOSTOLI AD EPHESIOS, CAP. III.

»Obsecro uos, ne deficiatis in tribulationibus meis pro uobis, que est gloria uestra. Huius rei gratia flecto genua mea ad patrem Domini mei Iesu Christi, ex quo omnis paternitas in celo et in terra nominatur, ut det uobis secundum diuitias glorie sue uirtutem, corroborari per spiritum eius in interiori homine, habitare Christum per fidem in cordibus uestris. In caritate radicati et fundati, ut possitis comprehendere cum omnibus sanctis, que sit latitudo, longitudo, sublimitas, et profundum. Scire etiam supereminentem scientie  caritatem Christi, ut impleamini in omnem plenitudinem Dei. Ei autem qui potens est omnia facere superabundanter, quam petimus aut intelligimus secundum uirtutem que operatur in nobis, ipsi gloria in ecclesia et in Christo Iesu in omnes generationes seculi seculorum. Amen.«

Obsecro uos, ne deficiatis in tribulationibus meis pro uobis, que est gloria uestra.  Hoc est ergo quod Apostolus rogat, et a Domino magnopere deprecatur, ne deficiant in pressuris suis. uidebat quippe se de Hierusalem usque ad Illiricum Euangelium predicasse, isse Romam, Hispaniam perrexisse, uel ire disponere, totus mundus ad doctrinam ipsius, de potestate principis tollebatur. Deserebant idola et cultoribus templa deserta squalore  et sordibus replebantur. Ob quam causam omnis exercitus demonum, omnis turba inimicarum fortitudinum contra ipsum facto cuneo dimicabat, ut per tribulationes et angustias Euangelium Christi desineret predicare, et lassus aliquando requiesceret. Hoc est itaque quod ait: Peto ne deficiatis in tribulationibus meis pro uobis, totum enim quod patior, quod tribulor, quod coarctor uestre salutis est causa, dum uobis Euangelium annuntiare desidero, que tribulationes mee uestra est gloria. Potest autem secundum id, quod latius expressit, propter quod peto, ne deficiatis in tribulationibus meis pro uobis, que est gloria uestra. Illud autem potest exponi, quod pro Ephesiis petat, ne in pressuris apostoli lassescant atque deficiant. Siquidem et ea que  sequuntur, huic magis sensui congruunt.

Huius rei gratia flecto genua mea ad patrem Domini nostri. Sicut enim sunt oculi exteriores et interiores, ita sunt genua hominis exterioris et interioris. Nam quod Apostolus ait: Ut in nomine Iesu Christi omne genu flectatur, celestium, terrestrium et infernorum , non ad genua corporis, sed ad subiectionem mentis, et inclinationem anime, cordisque obsequium pertinet. Hec autem specialiter exponentes, non statim iuxta litteram orandi consuetudinem tollimus, qua Deum genu posito suppliciter adoramus. Sed sicut illud edificat simplices, sic ueram geniculationem esse docemus in animo, quia multi corporales flectentes genu, anime nequaquam flectunt, et e diuerso alii erecto Deum corpore deprecantes, magis  se animo curuauerunt.

Ex quo omnis paternitas in celo et in terra nominatur. Non ut in Latinis codicibus additum est, ad patrem Domini nostri Iesu Christi, sed simpliciter ad patrem legendum, ut Dei patris nomen non in Domino nostro Iesu Christo, sed omnibus creaturis rationabilibus coaptetur. Notandum quod non dixerit: Ex quo omnis paternitas in celis et in terra nata est uel creata, sed ex quo omnis paternitas in celis et in terra nominatur. Aliud est enim appellationem paternitatis mereri, aliud nature habere consortium. Sicut ergo solus bonus bonos facit, et solus uerus, ueritatis nomen impertit, ita et solus pater, qui creator est omnium et uniuersorum causa, substantia,  prestat ceteris, ut patres esse dicantur. Queritur uero quam ob causam et in celis ab eo omnis paternitas appelletur. Quomodo nos patriarchas et prophetas nostros patres dicimus, ita puto et Angelos ceterasque uirtutes habere principes sui generis in celestibus, quos patres gaudeant appellare. Archangelus enim nisi angelorum dici non potest, et dominatio principatus et potestates nisi inferiores subiectos habeant, non uocantur. Potest ergo et hoc dici, quod Deus Domini nostri Iesu Christi iuxta substantiam pater est, et unigenitus non est adoptione filius, sed natura. Cetere quoque creature paternitatis nomen adoptione meruerunt.

Ut det uobis, etc. Propterea dicit, curuo genua mea ad patrem, ut tribuat uobis uirtutem glorie  sue, id est, maiestatis sue habere consortium, uosque roboret atque confirmet per spiritum sanctum, quia nulla fortitudo absque Spiritu sancto est. Roboret autem atque confirmet in interiorem hominem. Non enim exteriorem, sed interiorem hominem cupimus roborari, ut postquam habitauerit Christus in interiore homine, in ipsius interioris hominis habitet principali, id est, in cordibus uestris. Hoc autem totum per fidem fiet, si credamus in eum. Quamobrem ait, habitare Christum per fidem in cordibus uestris. Habitatio autem ista, que per exordium fidei fabricatur, radices et fundamenta in caritate habet, hec est uita cordium, in qua uiuimus in seculum seculi, ab initio fidei usque ad finem speciei.

In caritate radicati, etc. Hec est communio cuiusdam  diuine celestisque reipublice, hinc saturantur pauperes, non sua querentes, sed que Iesu Christi. Nam de ipso pane quo tales saturantur quodam loco Apostolus dicit: Unus panis, unum corpus multi sumus .

Que sit latitudo, etc. Ipsa caritas cum in bonis operibus dilectionis exercetur, quasi ad subueniendum quaquauersum potest porrigi, et hec latitudo est. Nunc longanimitate aduersa tolerat in eo quod ueraciter tenuit, perseuerat, et hec longitudo est, hoc autem totum propter adipiscendam uitam facit eternam que illi promittitur in excelso, et hec altitudo est. Existit uero ex hoc cultu ista caritas, ubi fundati quodammodo et radicati sumus, ubi cause uoluntatis Dei non uestigantur, et hoc est profundum.  Altitudo quippe commune nomen est excelso et profundo. Sed cum in excelso dicitur, sublimitatis eminentia commendatur. Cum autem in profundo, difficultas inuestigationis et cognitionis, unde et illud Deo dicitur: Quam magnificata sunt opera tua, Domine, nimis profunde facte sunt cogitationes tue .

Scire et iam supereminentem, etc. In hoc mysterio figura crucis ostenditur, qui enim quia uoluit mortuus est, quomodo uoluit mortuus est. Non frustra igitur tale genus mortis elegit, nisi ut in eo quoque latitudinis huius et longitudinis et altitudinis et profunditatis magister existeret. Nam latitudo est in eo ligno quod transuersum desuper figitur, hoc ad  bona opera pertinet, quia ibi extenduntur manus. Longitudo in eo quod ab ipso ligno usque ad terram conspicuum est. Ibi enim quodammodo statur, id est, persistitur et perseueratur, sed et tribuitur. Altitudo est in ea ligni parte, que ab illo quod transuersum figitur sursum uersus relinquitur, hoc est, ad caput crucifixi, quia bene sperantium superna exspectatio est. Iam uero illud ex ligno quod non apparet, quod fixum occultatur, unde totum illud exsurgit, profunditatem significat, gratuitate gratie, in quo multorum ingenia conteruntur, id uestigare conantia, ut ad extremum eis dicatur: O homo, tu quis es, ut respondeas Deo .

Ei autem qui potens est, etc.  Hoc ostendens se quidem iuxta imbecillitatem hominis  postulasse, que eis conducibilia uidebantur. Ceterum quantum ad rei ipsius pertinet ueritatem plus Deum ualere tribuere, quam rogatur. Prestabit igitur super quam petimus aut intelligimus, secundum eam uirtutem que operatur in nobis.

Ipsi gloria in ecclesia, etc. Ipsi itaque Deo sit gloria, primum in ecclesia que est supra, non habens maculam, neque rugam, et que propterea gloriam Dei recipere potest, quia corpus est Christi, deinde in Christo Iesu, quia in corpore assumpti hominis, cuius sunt uniuersa membra credentium, omnis diuinitas corporaliter, que quidem gloria non in presens tantum tempus extenditur, et futuris seculis terminatur, sed in omnes generationes in seculum seculorum ineffabili eternitate permanet, crescit,  augetur.



EuANGELIUM LUCAE, CAP. uII.

»Ibat iehsu in ciuitatem que uocatur Naim, et ibant cum illo discipuli eius, et turba copiosa. Cum autem appropinquarent porte ciuitatis, ecce defunctus efferebatur, filius unicus matris sue, et hec uidua erat, et turba ciuitatis multa cum ea. Quam cum uidisset iehsu, misericordia motus super eam, dixit illi: Noli flere. Et accessit et tetigit loculum. Hi autem qui portabant, steterunt, et ait: Adolescens, tibi dico, surge. Et resedit qui erat mortuus, et cepit loqui. Et dedit illum matri sue. Accepit autem omnes timor, et magnificabant Deum dicentes: Quia Propheta magnus surrexit in nobis et quia Deus uisitauit plebem  suam.«

Ibat iehsu in ciuitatem que uocatur Naim, et ibant cum illo discipuli eius, et turba copiosa. Naim ciuitas est Galilee in secundo milliario Thabor montis, contra meridiem, iuxta Endor, qui est uicus grandis in quarto milliario eiusdem montis ad meridiem. Interpretatur enim Naim fluctus uel commotio.

Cum autem appropinquaret porte ciuitatis. Porta ciuitatis qua defunctus efferebatur, puto aliquem de sensibus esse corporeis, qui enim seminat inter fratres discordias, qui iniquitatem in excelso loquitur, is per oris portam extrahitur mortuus. Qui uiderit mulierem ad concupiscendam eam per oculorum portam amoris iudicium profert. Qui fabulis otiosis,  obscenisue carminibus uel detractionibus aurem libenter aperit, hanc anime sue portam mortis efficit.

Ecce defunctus efferebatur filius unicus matris sue. Defunctus hic, qui extra portam ciuitatis multis est intuentibus elatus, significat hominem lethali criminum funere soporatum, eamdemque insuper anime mortem non cordis adhuc cubili tegentem, sed ad multorum notitiam per locutionis operisue sui indicium, quasi per sue ciuitatis ostia propalantem. Qui bene filius unicus matris sue fuisse perhibetur, quia licet e multis collecta per fontis lauacrum una sit perfecta et immaculata uirgo mater ecclesia, singuli quique tamen fidelium uniuersalis se ecclesie filios rectissime fatentur. Nam et electus quilibet, quando  ad fidem imbuitur, filius est, quando alios imbuit, mater. An non materno erga paruulos agebat affectu, qui ait: Filioli mei, quos iterum parturio, donec formetur Christus.

Et hec uidua erat, et turba ciuitatis multa cum illa. uiduam esse ecclesiam omnis anima sponsi Dominique sui se morte redemptam meminit, agnoscit. Diuino autem nutu multa Dominum turba, multa uiduam comitabatur, ut uiso tanto miraculo, multi testes, multi Dei fierent laudatores.

Quam cum uidisset iehsu, misericordia motus super eam, dixit: Noli flere. Desiste, inquit, quasi mortuum flere, quem mox uiuum resurgere uidebis, et pulchre Euangelista Deum prius misericordia motum esse super matrem, ac sic filium suscitare testatur,  ut in uno nobis exemplum imitande pietatis ostenderet, in altero fidem mirande potestatis astrueret.

Et accessit et tetigit loculum, hi autem qui portabant steterunt. Loculus in quo mortuus effertur, male secura desperati peccatoris conscientia est. Qui uero sepeliendum portant, uel immunda desideria, que hominem rapiunt in interitum, uel lenocinia blandientium sunt uenenata sociorum. Que peccata nimirum, dum fauoribus tollunt, accumulant, peccantesque contemptu, quasi aggere terre obruunt. De quibus alibi dicitur: Dimitte mortuos sepelire mortuos suos . Mortuos quippe mortui sepeliunt, cum peccatores quique sui similes alios nociuo fauore demulcent, congesta pessime adulationis  mole, ne qua aliquando spe resurgendi potiantur opprimunt. Domino ergo loculum tangente, funeris baiuli steterunt, quia superni formidine iudicii attacta conscientia, et carnalium sepe affluentiam uoluptatum, et iniuste laudantium turbam cercens, ad seipsam reuertitur, uocantique ad uitam festina respondet Saluatori, unde recte sequitur:

Et dixit adolescenti, tibi dico surge, et resedit qui erat mortuus, et cepit loqui, et dedit illum matri sue. Resedit quippe qui erat mortuus, cum interna compunctione reuiuiscit peccator, incipit loqui cum reducis indicia uite cunctis qui peccatum luxerant ostendit. Redditur matri, cum per sacerdotalis decreta iudicii communioni sociatur ecclesie.


Accepit autem omnes timor, et magnificabant, etc. Quanto desperatior anime mors ad uitam reuocatur, tanto plures eodem corriguntur exemplo. uide Dauid prophetam, uide apostolum Petrum, quorum quo gradus altior, eo casus grauior. Quo autem grauior casus, eo pietas erigentis gratior, quo uero gratior in eis Domini pietas apparuit, eo certior cunctis penitentibus spes salutis apparuit, ut iure omnes qui audiunt dicant:

Quia Deus uisitauit plebem suam. Non tantum uerbum suum semel incorporando, sed etiam nostra hoc, ut suscitari debeamus semper in corda mittendo.



HEBDOMADA XuIII POST PENTECOST.



EPISTOLA BEATI PAULI APOSTOLI AD EPHESIOS, CAP. Iu.

»Obsecro uos ego uinctus in Domino, ut digne ambuletis  uocatione, qua uocati estis, cum omni humilitate et mansuetudine, cum patientia supportantes inuicem in caritate. Solliciti seruare unitatem spiritus in uinculo pacis. Unum corpus et unus spiritus, sicut uocati estis in una spe uocationis uestre. Unus Dominus et una fides, unum baptisma, unus Deus et pater omnium, qui est super omnes et per omnia et in omnibus nobis. Qui est benedictus in secula seculorum, Amen.«

Obsecro itaque uos ego uinctus in Domino, ut digne ambuletis, etc.  Potest et in Christi uinculis, et in carcere pro martyrio constitutus, hec scribere. Melius autem est, si uinctum Domini caritate dicamus. Est et alia expositio, que an recipienda sit, erit in potestate lectoris. uinculum anime  corpus hoc dici, et quia Paulus ob ministerium Euangelii corpus acceperit, consequenter Christi uinctus sit appellatus. Ambulare credendus est, qui ingreditur per eum qui dicit: Ego sum uia, et non declinet, neque ad dexteram neque ad sinistram , et auertit pedem suum ab omni uia mala, completurque in eo: A Domino gressus hominis diriguntur .

Cum omni humilitate et mansuetudine, cum patientia. Qui terram et cinerem esse se nouit, et post paululum in puluerem dissoluendum, nunquam superbia eleuabitur, et qui Dei eternitate perspecta, breue et pene ad puncti instar humane uite spatium cogitarit, ante oculos suos semper habebit interitum, et erit humilis atque deiectus: omnis autem humilitas  non tam in sermone quam in mente est, ut humiles nos esse conscientia nouerit, et nunquam nos uel scire uel intelligere uel esse aliquid estimemus. Mansuetudo quoque illa est, que nulla passione turbatur, et specialiter ira et furore rumpitur, quam qui habuerit, beatitudinem, que Domini uoce promissa est, consequetur.

Supportantes inuicem in caritate. Hoc ipsum mihi uidetur significare et illud quod ad Galatas scribitur: Alterutrum onera uestra portate . Alterutrum onera portare, uel sufferre inuicem in caritate eos complere dicimus, qui diuites sunt, et inopiam pauperum subleuant. Nec peccantem fratrem, nec inopem consolatur, qui non habet caritatem,  contemnit uerba Apostoli commonentis: Debemus autem nos, qui fortiores sumus, infirmitates imbecillium portare, et non nobismetipsis placere .

Solliciti seruare unitatem spiritus in uinculo pacis. Ephesiis, qui iam unitatem sancti Spiritus fuerant consecuti, recte dicitur, solliciti seruare unitatem spiritus in uinculo pacis. Qui enim quid habet, seruandi illi sollicitudo precipitur, qui autem non habet, studium illi ut habere ualeat, imperatur.

Unum corpus. uel simpliciter unum corpus Christi intelligitur, que est Ecclesia, uel certe quod ex uirgine est dignatus assumere, ne illi quidem putent toties corporatum, quoties in ueteri apparuit Testamento


Unus spiritus. Unus quippe largitor et sanctificator est omnium, uel certe unum corpus ad uitam refertur et opera, que Grece dicuntur , et unus spiritus ad scientiam et contemplationem, que proprio uersatur in corde, et ab illis dicitur .

Sicut uocati estis in una spe uocationis uestre. Cum ergo membrum quis fuerit Ecclesie, nec ab uno eius spiritu separatus, consequenter erit in una spe uocationis. Queritur quomodo una spes uocationis sit, cum apud Patrem diuerse sint mansiones, ad quod unam spem uocationis regnum celorum, quasi unum bonum Dei Patris esse dicemus, et in una domo uarias mansiones. Alia enim gloria  solis, alia lune, alia stellarum , aut certe illud subtilius indicatur, quod in fine et consummatione rerum in pristinum statum restituenda sint omnia, quando omnes unum corpus efficimur, et in uirum perfectum reformamur, et oratio pro nobis Saluatoris impletur: Pater, da ut quomodo ego et tu unum sumus, sic et isti in nobis unum sint .

Unus Dominus et una fides, unum baptisma, unus Deus et Pater, etc. Unus est Dominus, et unus est Deus, quia Patris et Filii dominatio una diuinitas est, propterea et fides una dicitur, quia similiter in Patrem, et in Filium, et in Spiritum sanctum credimus; et baptisma unum, eodem enim modo et in Patrem, et in Filium, et in Spiritum sanctum baptizamur,  et ter mergimur, ut Trinitas unum appareat sacramentum. Et non baptizamur in nominibus Patris, et Filii, et Spiritus sancti, sed in uno nomine, quod intelligitur Deus. Potest unum baptisma et ita dici, quod licet ter baptizemur propter mysterium Trinitatis, tamen unum baptisma reputetur. Unum quoque baptisma est in aqua, et spiritu, et igni, et de quo Dominus loquitur: Baptisma habeo baptizari , et alibi: Baptismate meo baptizamini  Qui salubriter credit in Patre, necessario credit et Filio et Spiritui sancto, nec alicui in sancta Trinitate separatim credulitas exhibetur, unitati enim diuine una seruitus iure debetur, quia et baptismatis gratia inseparabiliter uno tribuuntur nomini  Trinitatis, et ideo unus Deus, et una fides, et unum baptisma ore apostolico predicatur.

Qui super omnes, et per omnia, et in omnibus nobis, qui est benedictus in secula. Diuersitas autem prepositionum, in quibus dicitur: Unus Deus et pater omnium, qui super omnes et per omnia, et in omnibus diuersam intelligentiam sapit. Super omnia enim est Deus Pater, qui auctor est omnium, per omnia Filius, qui cuncta transcurrit uaditque per omnia in omnibus Spiritus sanctus, quia nichil absque eo est. Quidam hoc, quod scriptum est: Super omnes et per omnia, et in omnibus ad Patrem, et Filium, et Spiritum sanctum sit estimant esse referendum, ut super omnia, Pater sit, quia auctor est omnium, per omnia Filium, quia per Filium creata sunt omnia, in omnibus Spiritus sanctus, ipse enim credentibus datur, et  templum sumus Spiritus sancti, et Pater et Filius habitant in nobis.



EuANGELIUM LUCAE, CAP. XIu.

»Cum intraret iehsu in domum cuiusdam principis Phariseorum sabbato manducare panem, et ipsi obseruabant eum. Et ecce homo quidam hydropicus erat ante illum. Et respondens iehsu dixit ad legisperitos et Phariseos: Si licet sabbato curare? At illi tacuerunt. Ipse uero apprehensum sanauit eum ac dimisit. Et respondens ad illos dixit: Cuius uestrum asinus aut bos in puteum cadet, et non continuo extrahet eum die sabbati? Et non poterant ad hec respondere illi. Dicebat  autem ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco, ne forte honoratior sit te inuitatus ab illo, et ueniens is qui te et illum uocauit, dicat tibi: Da huic locum, et tunc incipias cum rubore nouissimum locum tenere. Sed cum uocatus fueris, uade, recumbe in nouissimo loco, ut cum uenerit qui te inuitauit, dicat tibi: Amice, ascende superius, tunc erit tibi gloria coram simul discumbentibus, quia omnis qui se exaltat humiliabitur, et qui se humiliat exaltabitur.«

Cum intraret iehsu in domum cuiusdam principis Phariseorum sabbato manducare panem, et ipsi obseruabant eum, et ecce homo quidam hydropicus erat  ante illum.  Hydropis morbus ab aquoso humore uocabulum trahit. Grece enim aqua uocatur. Est autem humor subcutaneus, de uitio uesice natus, cum inflatione turgente et anhelitu fetido. Propriumque est hydropici, quanto magis abundat humore inordinato, tanto amplius sitire. Et ideo comparatur ei quem fluxus carnalium uoluptatum exuberans aggrauat. Comparatur diuiti auaro, qui quanto est copiosior diuitiis, quibus non bene utitur, tanto ardentius talia concupiscit.

Et respondens iehsu dixit ad legisperitos et Phariseos, si licet sabbato curare? at illi tacuerunt. Quod dicitur respondisse iehsu, ad hoc respicit quod premissum est, et ipsi obseruabant eum. Dominus enim  nouit cogitationes hominum, sed merito interrogati tacent, qui contra se dictum quidquid dixerint, uident. Nam si licet sabbato curare, quare Saluatorem an curet obseruant? Si non licet, quare ipsi sabbato pecora curant.

Ipse uero apprehensum sanauit ac dimisit. Prouida dispensatione Dominus ante legisperitos et Phariseos hydropicum curat, et mox contra auaritiam disputat, ut uidelicet per huius egritudinem corporis melius exprimeretur egritudo cordis. Denique post multa disputationis eius hortamenta subiunctum est, audiebant autem omnia hec Pharisei, qui erant auari et deridebant illum. Hydropicus quippe, quo amplius biberit amplius sitit, et omnis auarus sitim multiplicat, qui cum ea que appetit adeptus fuerit,  ad appetenda alia amplius anhelat.

Et respondens ad illos dixit: Cuius uestrum asinus aut bos in puteum cadet, et non continuo extrahet illum die sabbati? Sic obseruatores sui Phariseos conuincit, ut eosdem auaritie condemnet: Si uos, inquit, in sabbato asinum aut bouem, aut aliud quodlibet animal in puteum decidens eripere festinatis, non animali, sed uestre auaritie consulentes, quanto magis ego hominem, qui multo melior est pecore, debeo liberare? Congruenterque hydropicum animali, quod cecidit in puteum, comparauit, humore enim laborabat, sicut illam mulierem quam decem et octo annis alligatam dixerant, et ab eadem alligatione soluebat. Comparauit iumento, quod soluitur, ut ad aquam ducatur, et bene utroque loco bouem  posuit et asinum, quia siue sapientes quosque et hebetes, siue ut supra dictum est, utrumque populum significari sentiamus, eum uidelicet cuius ceruicem iugum legis attriuit, atque eum quem quilibet seductor reperit, quasi brutum animal, et nulla ratione renitens, quo uoluit errore subtraxit, omnes Saluator adueniens Satane uinculis astrictos, omnes in imo concupiscentie puteo dimersos inuenit. Non est enim distinctio: Omnes enim peccauerunt et egent gloria Dei. Iustificati gratis per gratiam ipsius per redemptionem, que est in Christo Iesu .

Dicebat autem et ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco. Aperta quidem ad litteram est hec admonitio  Saluatoris, docens humilitatem, non solum apud Deum, sed etiam apud homines esse laudabilem. Sed quoniam hanc Euangelista non frustra parabolam uocat, breuiter intuendum quid etiam mystice signet. Nuptias appellari Christi et Ecclesie coniunctionem multis locis apparet, e quibus unum est: Nunquid possunt filii nuptiarum quandiu sponsus cum illis est ieiunare ? Aliud: Simile factum est regnum celorum homini regi, qui fecit nuptias filio suo, et misit seruos suos uocare inuitatos ad nuptias. Has ergo nuptias quisquis inuitatus adierit, id est Ecclesie se membris fidei gratia coniunxerit, non discumbat in primo loco, hoc est, non se de meritis gloriando, quasi sublimior ceteris extollat,  et quidem studeat iuxta alterius loci parabolam, ueste nuptiali uestitus, hoc est, uirtutum fulgore coruscus apparere, sed ipsarum ambitum uirtutum loco deuote humilitatis adornet.

Ne forte honoratior te sit inuitatus ab eo, et ueniens is qui te et illum uocauit, dicat tibi: Da huic locum, et tunc incipies cum rubore nouissimum locum tenere. Honoratiori post inuitato locum dat ille, qui de longe sue conuersationis confidentia securior factus, uite illorum qui se in Christo secuti sunt, agilitate preitur. Et cum rubore nouissimum locum tenet, quando de aliis meliora cognoscens, quidquid de sua operatione celsum sentiebat humiliat, dicens cum Propheta: Egens sum ego, et in laboribus a iuuentute mea: exaltatus autem humiliatus sum et confusus  .

Sed cum uocatus fueris ad nuptias, uade, recumbe in nouissimo loco. Quanto magnus es, inquit, humilia te in omnibus. Et Psalmista gloriatur: Humiliatus sum usquequaque, Domine, uiuifica me secundum uerbum tuum , manifeste significans ita se a Domino posse uiuificari, si de suis ipse uirtutibus humilia sentiret.

Ut cum uenerit qui te inuitauerit, dicat tibi: Amice, ascende superius. ueniens Dominus quem humilem inuenerit, amice nomine beatificans, superius ascendere precipiet. Quicunque enim humiliauerit se, sicut paruulus hic est maior in regno celorum .

Tunc erit tibi gloria coram simul discumbentibus.  Pulchre dicitur, tunc erit tibi gloria, ne nunc querere incipias, quod tibi seruatur in fine, quia, sicut Salomon ait: Hereditas ad quam festinatur in principio, in nouissimo benedictione carebit . Potest autem in hac uita intelligi, qui in nouissimo loco recumbens inuenitur Domino ueniente sublimatus. Quia quotidie Dominus suas nuptias intrat, quotidie mores, sedes, habitus conuiuantium diiudicat, et superbos despiciens, humilibus sepe tanta suis spiritus munera prestat, ut eos merito simul discumbentium, hoc est, in fide quiescentium cetus unanima admiratione glorificet, stupensque in auctoris sui laudationem prosiliat dicens: Mihi autem nimis honorificati sunt amici tui, Deus, nimis confortatus est principatus eorum .


Quia omnis qui se exaltat humiliabitur, et qui se humiliat exaltabitur. Et ex hac conclusione, manifeste docet, precedentem Domini sermonem typice intelligendum. Neque enim mox omnis qui se coram hominibus exaltat, humiliabitur, aut qui se in conspectu hominum humiliat, exaltabitur ab eis. Sed e contrario nonnunquam, qui se uel in apice dignitatis, uel in alia qualibet acquirenda gloria subleuat, usque in finem exaltari non cessat. Similiter et humilis quilibet ac uerecundus, in sua, qua contentus est, usque ad uite terminum mediocritate perseuerat. Et ideo quia iuxta ueritatis sententiam, omnis qui se incaute de meritis alleuat, humiliabitur a Domino, et qui prouide se de benefactis humiliat exaltabitur ab eo,  in eumdem procul dubio sensum premissus sermo Redemptoris, quo primos in nuptiis accubitus queri uetat, congruit.



HEBDOMADA XIX POST PENTECOST.



EPISTOLA BEATI PAULI APOSTOLI AD CORINTHIOS I, CAP. I.

»Gratias ago Deo meo semper pro uobis, in gratia que data est uobis in Christo Iesu, quia in omnibus diuites facti estis in illo, in omni uerbo et in omni scientia, sicut testimonium Christi confirmatum est in uobis, ita ut nichil uobis desit in ulla gratia, exspectantibus reuelationem Domini nostri Iesu Christi. Qui et confirmabit uos usque in finem sine crimine in die aduentus Domini nostri Iesu Christi.«


Gratias ago Deo meo semper pro uobis, in gratia Dei que data est uobis in Christo Iesu. Gratias quidem ago, quod habetis scientiam matrem uirtutum, sed uolo uos scire, quod illa sit uera scientia, que in animorum unitate concordat, ut solet, primum molli eloquio prouocat, et blanda laude sollicitat.

Quia in omnibus diuites facti estis in illo. Hoc dicendo Apostolus ostendit eos, quando ad fidem Christi accesserunt, omni gratia tunc esse ditatos, id est, omnibus uirtutibus, sapientia, que prophetas et amicos Dei constituit.

In omni uerbo et in omni scientia. Id est, tam ueteris Testamenti, quam Noui eruditione, dicendo: Diuites facti estis, et addendo, In omni uerbo et scientia, in quo essent diuites, euidenter ostendat.


Sicut testimonium Christi confirmatum est in uobis. Id est, utriusque uoluminis sacramentum, quod Christi uel prophetauit, uel ostendit aduentum, de quo ait: Quia omnis scriba doctus similis est homini patrifamilias, qui profert de thesauro suo noua et uetera , que credentium corda confirmant.

Ita ut nichil uobis desit in ulla gratia. Sicut dicit Salomon: uenerunt mihi omnia simul cum ea , id est, cum sapientia.

Exspectantibus reuelationem, etc. Ideo reuelationem dixit, quia nunc uita nostra abscondita est cum Christo, que tunc corporaliter illius seculi reuelabitur.

Qui et confirmabit uos, etc. Sicut ait Propheta: Confirma me in uerbis tuis. Et illud: Confirma hoc,  Deus, quod operatus es in nobis.



EuANGELIUM MATTHAEI, CAP. XXII.

»Accesserunt ad Iesum Sadducei, et interrogauit eum unus ex eis legis doctor, tentans eum: Magister, quod est mandatum magnum in lege? Ait illi iehsu: Diliges Dominum Deum tuum, ex toto corde tuo, et ex tota anima tua, et in tota mente tua. Hoc est primum et maximum mandatum. Secundum autem simile est huic: Diliges proximum tuum sicut teipsum. In iis duobus mandatis, uniuersa lex pendet et Prophete. Congregatis ergo Phariseis, interrogauit eos iehsu, dicens: Quid uobis uidetur de Christo, cuius filius est? Dicunt ei, Dauid. Ait illis: Quomodo ergo Dauid in spiritu  uocat eum Dominum, dicens: Dixit Dominus Domino meo, sede a dextris meis. Donec ponam inimicos tuos, scabellum pedum tuorum. Si ergo Dauid uocat eum Dominum, quomodo filius eius est? Et nemo poterat respondere ei uerbum, neque ausus fuit quisquam ex illa die eum amplius interrogare.«

Accesserunt ad Iesum Sadducei, et interrogauit eum unus ex eis legis doctor, tentans eum: Magister, quod est mandatum magnum in lege, etc.?  Primum omnium non pro ordine, sed pro dignitate intellige dictum, id est, maximum omnium siue primum. Quia ante omnia debemus intimo in corde singuli, quasi unicum pietatis fundamentum locare. Ergo primum omnium et maximum mandatum est  cognitio atque confessio diuine unitatis, cum exsecutione bone operationis. Bona autem operatio dilectione Dei et proximi perficitur, quod breuiter aliis uerbis commendat Apostolus dicens: In Christo enim Iesu neque circumcisio aliquid ualet, neque preputium, sed fides, que per dilectionem operatur. Ostendit ex hac responsione scribe grauem sepe inter Scribas et Phariseos questionem esse uersatam, quod esset mandatum primum siue maximum diuine legis. Quibusdam uidelicet hostias et sacrificia laudantibus, aliis uero maiore auctoritate fidei et dilectionis opera preferentibus, eo quod plurimi patrum ante legem absque omni uictimarum et sacrificiorum consuetudine ex fide tantum, que per dilectionem operatur placerent Deo, summique apud  ipsum loci haberentur. Nemo autem unquam absque fide ac dilectione per holocausta solum et sacrificia Deo placuisse inueniretur, in qua sententia scriba iste etiam se fuisse declarauit.

Ait illi iehsu: Diliges Dominum Deum tuum ex toto corde tuo, et ex tota anima tua, et in tota mente tua, hoc est maximum, etc.  Totam magnitudinem et latitudinem diuinorum eloquiorum secura possidet caritas, qua Deum proximumque diligimus. Docet nos enim celestis unus magister et dicit: Diliges Dominum Deum tuum ex toto corde tuo, etc. Si ergo non uacat omnes scripturas sanctas perscrutari, omnia inuolucra sermonum , omnia scripturarum secreta penetrare, tene caritatem ubi pendent omnia, ita tenebis quod ibi didicisti,  tenebis etiam quod nondum didicisti. Si enim nosti caritatem, aliquid nosti unde et illud pendet quod forte non nosti, et in eo quod scripturis intelligis caritas patet. Ille itaque tenet, et quod patet, et quod latet in diuinis sermonibus, qui caritatem tenet in moribus, et hoc est: Breuiatum sermonem faciet Dominus super terram.

Congregatis autem Phariseis, interrogauit eos iehsu dicens: Quid uobis uidetur de Christo, cuius filius est?  Qui ad tentandum Iesum fuerant congregati, et ueritatem fraudulenta interrogatione capere nitebantur, occasionem prebuerunt confutationi sue, interroganturque de Christo, cuius filius sit? Interrogatio Iesu nobis proficit usque hodie  contra Iudeos. Et hi enim, qui confitentur Christum esse uenturum hominem simplicem ac sanctum, uerum asserunt de genere Dauid. Interrogemus ergo eos docti a Domino, si simplex homo est, et tantum filius Dauid, quomodo Dauid uocat eum Dominum suum? Non erroris incerto, nec propria uoluntate, sed in Spiritu sancto.

Dicunt ei: Dauid. Ait illis: Quomodo, etc.  Non autem reprehenduntur, quia Dauid filium dicunt, sed quia Dei filium non credunt. Siquidem ipse et Dominus Dauid est, Deus ante tempora manendo, et filius Dauid apparuit, homo in temporum fine nascendo. Quod autem a patre subiiciuntur inimici, non infirmitatem filii, sed unitatem nature, quia in altero alter operatur, significat. Nam et filius  subiicit inimicos patri, quia patrem clarificat super terram. Sede a dextris meis, etc.

 Hic sessio stabilitatem significat. Apte enim filio post passionis laborem dicitur: Sede, id est uictor in gloria; a dextris, non locum, sed equalitatem patris significat. Donec pro semper infinitum significat, ut illud: donec senescatis ego sum, ac si diceret: Tu semper sede, quia semper inimici sub pedibus tuis subiicientur, pedes enim Domini uel incarnatio uel ipsi apostoli intelliguntur.

Et nemo poterat respondere ei uerbum, neque ausus fuit quisquam ex illa, etc. Pharisei et Sadducei querentes occasionem calumnie, et uerbum aliquod inuenire,  quod pateret insidiis, quia in sermonibus confutati sunt, ultra non interrogant, sed apertissime conprehensum Romane tradunt potestati, ex quo intelligimus uenena inuidie posse quidem superari, sed difficile conquiescere.

Tunc iehsu locutus est ad turbas et ad discipulos suos, dicens, etc. Quid mansuetius, quid benignius Domino, tentatur a Phariseis, confringuntur insidie eorum, et secundum Psalmistam: Sagitte paruulorum facte sunt plage eorum , et nichilominus propter sacerdotium et nominis dignitatem hortatur populos, ut subiiciantur eis, non opera, sed doctrinam considerantes. Quod autem ait: Super cathedram Mosi sederunt Scribe et Pharisei, per cathedram doctrinam legis ostendit, ergo et illud quod  dicitur in Psalmo: Et in cathedra pestilentie non sedit. Et cathedras uendentium columbas euertit, doctrinam debemus accipere.

 Illa ergo cathedra non eorum, sed Mosi cogebat eos bona dicere, etiam non bona facientes. Agebant ergo sua in uita sua. Docere autem sua cathedra illos non permittebat aliena. Multis itaque prosunt dicendo que non faciunt, sed longe pluribus prodessent faciendo que dicunt.

Alligant autem onera grauia et importabilia, et imponunt in humeris hominum, digito autem suo nolunt ea mouere.  Hoc generaliter aduersus omnes magistros, qui grandia iubent, et minora non faciunt. Notandum autem quod et humeri et digitus  et onera et uincula, quibus alligantur, onera spiritualiter intelligenda sint.

Omnia uero opera sua faciunt, ut uideantur ab hominibus. Quicunque igitur ita facit quodlibet ut uideatur ab hominibus, scriba est et Phariseus.

Dilatant enim phylacteria sua. Dominus cum dedisset mandata legis per Mosen, ad extremum intulit: Ligabis ea in manu tua, et erunt immota ante oculos tuos ; et est sensus: Precepta mea sint in manu tua, ut opere compleantur; sint ante oculos tuos, ut die ac nocte mediteris in eis, hoc Pharisei male interpretantes, scribebant in membranulis decalogum Mosi, id est, decem legis uerba, complicantes ea, et ligantes in fronte, et quasi coronam capitis facientes, ut semper ante oculos moueretur,  quod usque hodie Indi et Perse et Babylonii faciunt, et qui hoc habuerit, quasi religiosus in populis iudicatur. Et hec ipsa pistariola, phylacteria uocabant, quod quicunque habuisset ea, quasi ob custodiam et munimentum sui haberet, non intelligentibus Phariseis, quod hec in corde portanda sint non in corpore, alioquin et armaria et arce habent libros et notitiam Dei non habent.

Magnificant fimbrias. Iusserat quoque aliud Moses, ut in quatuor angulis palliorum, hyacintinas fimbrias facerent, ad Isrelis populum dignoscendum, ut quomodo in corporibus circumcisio signum Iudaice gentis haberet aliquam differentiam, superstitiosi magistri, captantes auram popularem, atque ex mulierculis sectantes lucra, faciebant grandes fimbrias,  et acutissimas in eis spinas ligabant, ut uidelicet ambulantes, et sedentes, interdum pungerentur, et quasi hac admonitione retraherentur ad officium Dei, et ministeria seruitutis eius.  Istiusmodi erat fimbria parua et breuis ex lege precepta, quam et mulier illa que sanguine fluebat tetigit, in palliolo Domini, sed non est compuncta superstitiosis sentibus Phariseorum, magisque sanata ad tactum eius.

Amant quoque primos recubitus in cenis et primas cathedras in synagogis et saluationes in foro et uocari ab hominibus, Rabbi, uos autem nolite uocari Rabbi, unus est magister uester, omnes autem uos fratres estis. Arguuntur a Domino in reliquis, id est, cur  querant primos accubitus in cenis, et primas cathedras in synagogis, et in publico gulam sectentur et gloriam, et uocentur ab hominibus Rabbi, quod Latino sermone magister dicitur.

 Nunquid putande sunt scripture Dei sibi esse contrarie? et ideo negligendum est, quod scriptum est: Honora patrem tuum et matrem tuam , quanquam ut patrem intelligamus ipsum Deum, et matrem uero ecclesiam, uerumtamen in omnibus rerum ordo seruandus est, non enim honorificentiam que debetur parentibus Dominus euacuabit dicens: Ne uobis uocetis patrem super terram, sed quos erigebat in spem uite eterne saluos, temporales istas necessitudines transitorias docebat, ut in eum se patrem extenderent, cui non mortui successuri  essent, sed cum illo semper uicturi sunt. Ergo nobis patres, et habemus patres, et sumus patres, multis modis, sed uno et singulari modo eodemque eterno solus Deus pater est.

Et patrem nolite uocare uobis super terram, unus est enim pater uester, qui in celis est, ne uocemini magister, quia magister uester unus est Christus, qui maior est uestrum, erit minister uester.  Nec magister nec pater uocandus est ullus, nisi Deus pater, et Dominus iehsu Christus. Pater, quia ex ipso sunt omnia. Magister, quia per ipsum omnia, uel quomodo per dispensationem carnis omnes reconciliati sumus Deo. Nos si hominem patrem uocamus, honorem etati deferimus, non auctorem nostre ostendimus uite. Magister quoque dicitur ex  consortio ueri magisterii, et ne infinita replicem, quomodo unus per naturam Deus, et unus filius non preiudicat ceteris, ne per adoptionem Dii uocentur et filii, ita et unus pater et magister non preiudicat aliis, ut abusiue appellentur patres et magistri.

Qui se exaltat humiliabitur, et qui se humiliat exaltabitur. Expositionem istius sententie quere superius in hebdomada octauadecima post Pentecosten.



IN NATALE SANCTI ARCHANGELI MICHAELIS.



EPISTOLA EX APOCALYPSI IOANNIS, CAP. I

»Significauit Deus que oportet fieri cito, et significauit loquens per angelum seruo suo Ioanni, qui  testimonium perhibuit uerbo Dei, et testimonium Iesu Christi, quecunque uidit. Beatus qui legit et audit uerba prophetie huius et seruat ea, que in ea scripta sunt, tempus enim prope est. Ioannes septem ecclesiis, que sunt in Asia. Gratia uobis et pax ab eo, qui est, et qui erat, et qui uenturus est, et a septem spiritibus, qui in conspectu throni eius sunt, et a Iesu Christo, qui est testis fidelis, primogenitus mortuorum, et princeps regum terre. Qui dilexit nos, et lauit nos a peccatis nostris in sanguine suo, et fecit nos regnum et sacerdotes Deo et patri suo. Ipsi gloria et imperium in secula seculorum. Amen.«

In diebus illis significauit Deus que oportet fieri cito.  Hoc est, significauit: mysticis eamdem  Apocalypsin dictis innexuit, ne cunctis manifesta uilesceret. Cito, id est, que in presenti tempore sunt ecclesie uentura.

Loquens per angelum suum. Dominus pater per filium suum, quia Angelus magni consilii dicitur Christus. Siue angelus Ioanni in figura Christi uisus est, sicut in sequentibus manifestius apparebit.

 Que oportet fieri cito, omnis res que geritur, temporaliter habet exortum et cursum et terminum. Post exortum autem ecclesie, que iam fuerat apostolorum predicatione fundata, reuelari oportuit qualiter fuisset latius propaganda, uel quali etiam fine contenta, ut predicatores ueritatis huius  cognitionis fiducia freti indubitanter aggrederemur, pauci multos, inermes armatos, humiles superbos, infirmi nobiles, uiui tamen spiritualiter mortuos. Quod autem ait, significauit, aliquid etiam futurorum et mysteriorum ostendit. Nec superficie littere nos uoluit remanere contentos, quos ad mysteria altius perscrutanda significationis uerbo fecit intentos. Recte sane adiecit, per angelum suum a Christo fuisse discipulo demonstrata, cui per assumptam creaturam, Deus et unus filius, non per diuinitatis essentiam Christum semper clareat apparuisse mortalibus, et ante incarnationem et post ascensionem. Propterea is qui eum magistrum nouerat, in homine suscepto testimonium perhibuit inuisibili uerbo, ac ne uerbo tantum sentiendum quisque  putaret, nomen rursus iehsu Christus subiunxit, quod ad suscepti hominis formam pertinere non nescit.

Seruo suo Ioanni. Cum dicit omni Ecclesie, in uno reuelare uoluit, quam in unitate fundauit, ideo dicit palam facere seruis suis, non solum unum ex multis, sed per unum potius uniuersis. Sicut regni celorum solus Petrus claues accepit, qua tamen potestate omnis Ecclesia uti sublimata promeruit.

Beatus qui legit, et qui audit uerba prophetie huius. Dicendo qui legit, et qui audiunt, personam doctorum et discentium demonstrauit, ut et studio legendi desidiam remoueret et seruantibus beatitudinem desponderet.

Et seruant ea, que in eis scripta sunt. Quia utrisque  seruare competit, utrosque conuenit. Non enim auditores legis iusti sunt apud Deum, sed factores legis iustificabuntur .

Tempus enim prope est. Scilicet, ut singula que dicenda sunt impleantur.

Ioannes septem Ecclesiis, que sunt in Asia. Hoc est, uni Ecclesie septiformi. Septenario numero sepe unitas figuratur, eo quod ex primo impari et primo pari, id est ternario et quaternario, tanquam ex diuerso uniuersitas tota conficitur. Nam et anime corporisque diuersitas ipsam unitatem numeri huius complectitur, sed ad animam tria pertinent, et ad corpus quatuor. Dicitur namque diligendus est Deus ex toto corde, ex tota anima, et ex tota mente. Corporis autem notas habemus quatuor qualitates, calidam  et frigidam, siccam et humidam, propterea etiam canitur: Septies in die laudem dixi tibi .

Gratia uobis et pax ab eo qui est, et qui erat, et qui uenturus est. Licet iuxta Apostolum, Deus erat in Christo mundum reconcilians sibi , uel, sicut ipse testatur, qui me misit mecum est, propter unitatem unius eiusdemque nature, ad personam tamen filii hic proprie redigendus est locus. Est enim quia idem permanet, erat qui cum patre omnia condidit, uenturus est ad iudicandum.

Et a septem spiritibus, qui in conspectu throni eius sunt. Propter septenariam operationem Spiritus sancti, septiformis spiritus dicitur, id est sapientie et  intellectus, consilii et fortitudinis, scientie et pietatis, et timoris Dei. Unius enim semper spiritus dona legaliter commendantur, quando a septem spiritibus pax et gratia deuotis optantur.

Et ab Iesu Christo, qui est testis fidelis. In homine suscepto testimonio perhibuit patri, cum predicans dicit: Et notum feci eis nomen tuum, et notum faciam , quod Iudeis dudum negatum ostendens, dicit: Et nomen tuum Adonai non indicaui eis . Credite enim filio, patris quoque notitia nichilominus reuelatur. Nam filius non diceretur, nisi patrem haberet, eque pater, nisi filium habuisset. Alter itaque alterius predicatione cognoscitur, quia pater in filio, et filius in patre ueraciter approbatur. Siue testis, quia per suam mortem  testificauit Nouum Testamentum. Nisi enim post mortem hominis non affirmatur Testamentum.

Primogenitus mortuorum. Quia primus resurrexit a mortuis, et quod testificauit de resurrectione mortuorum in se primum ostendit.

Et princeps regum terre. Id est, apostolorum et omnium sanctorum.

Qui dilexit nos et lauit nos a peccatis in sanguine suo. Passus etiam suo nos sanguine soluit a peccato, qui resurgens iure primogenitus a mortuis predicatur



EuANGELIUM MATTHAEI, CAP. XuIII.

»Accesserunt ad Iesum discipuli eius, dicentes:  Quis putas maior est in regno celorum? Et aduocans iehsu paruulum, statuit eum in medio eorum, et dixit: Amen dico uobis, nisi conuersi fueritis et efficiamini sicut paruuli, non intrabitis in regnum celorum. Et qui susceperit unum paruulum talem in nomine meo, me suscipit. Qui autem scandalizauerit unum de pusillis istis, qui in me credunt, expedit ei ut suspendatur mola asinaria in collo eius et demergatur in profundum maris. ue mundo ab scandalis. Necesse est enim ut ueniant scandala. uerumtamen, ue homini per quem scandalum uenit. Si autem manus tua uel pes tuus scandalizat te, abscinde eum, et proiice abs te. Bonum tibi est ingredi debilem uel claudum, quam duas manus, uel duos pedes habentem mitti in  ignem eternum. Et si oculus tuus scandalizat te, erue eum et proiice abs te. Bonum est tibi unum oculum habentem uitam intrare, quam duos oculos habentem mitti in gehennam ignis. uidete ne contemnatis unum ex his pusillis. Dico enim uobis: Quia Angeli eorum in celis uident faciem patris mei, qui in celis est.«

Accesserunt ad Iesum discipuli dicentes: Quis putas maior est in regno celorum.  Superius enim scriptum est: Quia dixit Dominus Petro, uade ad mare, et mitte hamum, et eum piscem, qui primum ascenderit tolle, et aperto ore eius inuenies staterem, illum sumens da eis pro me et te. Ex hac enim occasione arbitrati sunt omnibus apostolum Petrum esse  prelatum, qui in redditione tributi Domino fuerat comparatus, ideo interrogant: Quis maior sit in regno celorum? uidensque iehsu cogitationes eorum, et causas erroris intelligens, uult desiderium glorie humilitatis contentione sanare.

Et aduocans iehsu paruulum statuit eum in medio eorum, et dixit: uel simpliciter quemlibet paruulum ut etatem quereret, et similitudinem innocentie demonstraret, uel certe paruulum statuit in medio eorum seipsum, qui non ministrari uenerat, sed ministrare. Ut eis humilitatis tribueret exemplum. Alii paruulum interpretantur spiritum sanctum, quem posuerit in cordibus discipulorum, ut superbiam in humilitatem mutaret.

Amen dico uobis: Nisi conuersi fueritis et efficiamini  sicut paruuli, non intrabitis in regnum celorum. Non precipitur apostolis ut etatem habeant paruulorum, sed ut innocentiam, et quod illi per annos possident, hi possideant per industriam, ut malitia non sapientia paruuli sint.

Quicunque ergo humiliauerit se sicut paruulus iste, hic est maior, etc. Sicut iste paruulus, cuius uobis exemplum tribuo, non perseuerat in iracundia, non lesus meminit, non uidens pulchram mulierem delectatur, non aliud cogitat, et aliud loquitur, sic et uos, nisi talem habueritis innocentiam, et animi puritatem, regnum celorum non poteritis intrare. Siue aliter, quicunque humiliauerit se sicut paruulus iste, hic est maior in regno celorum: qui imitatus  me fuerit, et se in exemplum mei humiliauerit, ut tantum se deiiciat, quantum ego deieci formam serui accipiens, hic intrabit in regnum celorum

Et qui susceperit unum paruulum talem in nomine meo, me suscipit. Qui talis fuerit, ut Christi imitetur humilitatem et innocentiam, in eo Christus suscipitur. Et prudenter temperat responsum, ut cum delatum fuerit apostolis se putent honoratum, adiecit, non illos sui merito, sed magistri honore suscipiendos.

Qui autem scandalizauerit unum de pusillis istis, qui in me credunt. Nota quod qui scandalizatur paruulus est, maiores enim scandala non recipiunt.

 Notandum sane quod in nostro bono opere aliquando cauendum est scandalum proximi,  aliquando uero pro nichilo contemnendum. In quantum enim sine peccato possumus, uitare proximorum scandalum debemus. Si autem de ueritate scandalum sumitur, utilius permittitur scandalum nasci, quam ueritas relinquatur.

Expedit ei ut suspendatur, etc. Secundum ritum prouincie loquitur, quo maiorum criminum ista apud ueteres Iudeos pena fuerit, ut in profundum ligato saxo demergerentur. Expedit autem ei, quia multo melius est pro culpa breuem recipere penam, quam eternis seruire cruciatibus. Non enim iudicabit Dominus bis in idipsum.

 Item per molam asinariam secularis uite circuitus ac labor exprimitur, et per profundum  maris extrema damnatio designatur. Qui ergo ad sanctitatis speciem deductus, uel uerbo ceteros destruit, uel exemplo, melius profecto erat, ut hunc ad mortem sub exteriori habitu terrena acta constringerent, quam sacra officia in culpa ceteris imitabilem demonstrarent. Quia nimirum si solus caderet, utcunque hunc tolerabilior inferni pena cruciaret.

ue mundo ab scandalis, necesse est enim ut ueniant scandala, etc.  Non quo necesse sit uenire scandala, alioquin absque culpa essent, qui scandalum faciunt, sed cum necesse sit in isto mundo fieri scandala, unusquisque suo uitio scandalis patet, simulque per generalem sententiam percutitur Iudas, qui proditione animum preparauerat.

Si autem manus tua, uel pes tuus scandalizat te,  abscinde eum, et proiice abs te. Bonum tibi est ad uitam ingredi debilem uel claudum, quam duas manus, uel duos pedes habentem mitti in ignem eternum, etc.  Quia supra docuerat ne scandalizemus eos qui credunt in eum, nunc consequenter admonet, quantum cauere debeamus eos qui scandalizare nos id est, uerbo uel exemplo suo ad ruinam peccati propellere certant. Manum quippe nostram appellat necessarium amicum, cuius opere atque auxilio quotidiano opus habemus. Sed talis, si nos ledere in causa anime uoluerit, excludendus est a nostra societate, ne si cum perdito in hac uita partem habere uolumus, simul in futuro cum illo pereamus. In pede sicut et in manu charos inemendabiles docet alienandos a nobis, ne per immunditiam eorum,  quos castigare nequimus, et ipsi polluti pereamus. Manus, propter opus necessarium nobis, possunt dici tales, propter ministerium discursusque in nostris usibus accommodatos. In oculo quoque propter scandalum eruendo, iidem nostri carnaliter amici, spiritualiter uero aduersarii designantur. Sed cum nos eorum consulto ac prouisione opus habemus, illi uero consilio nos prauo decipere atque ad iter erroris deflectere querunt. quippe sermo Grecus est, quod nos offendiculum uel ruinam, et impactionem pedis dicere possumus. Quidam Grece, Latine scrupulum dicunt. Ille ergo scandalizat fratrem, qui ei dicto factoue minus recte occasionem ruine dederit  Potest et simpliciter dici, si quis ita necessarius nobis esse uidetur,  ut manus, pes et oculus, utilis uidelicet atque sollicitus et acutus ad perspiciendum, scandalum autem nobis facit, et per dissonantiam morum nos trahit in gehennam, ne siquidem temporalibus eius commodis, cum periculo animarum nostrarum, uti ac foueri debemus.

uidete ne contemnatis unum ex his pusillis. Quantum in uobis est nolite contemnere, sed per uestram salutem etiam illorum querite sanitatem.

Dico enim uobis: Quia angeli eorum in celis, etc. Magna dignitas animarum, ut unaqueque habeat ab ortu natiuitatis in custodiam sui angelum delegatum, unde legimus in Apocalypsi Ioannis: Angelo Ephesi, Thiathire et angelo Philadelphie , et  angelis quatuor reliquarum Ecclesiarum scribe. Et Apostolus quoque precepit uelari in ecclesiis capita feminarum propter angelos.



HEBDOMADA XX POST PENTECOST.



EPISTOLA BEATI PAULI APOSTOLI AD EPHESIOS, CAP. Iu.

»Renouamini spiritu mentis uestre, et induite nouum hominem, qui secundum Deum creatus est in iustitia et sanctitate ueritatis. Propter quod deponentes mendacium, loquimini ueritatem unusquisque cum proximo suo, quoniam sumus inuicem membra. Irascimini et nolite peccare. Sol non occidat super iracundiam uestram. Nolite locum dare diabolo. Qui furabatur, iam non furetur. Magis autem laboret operando manibus suis, quod  bonum est, ut habeat unde retribuat necessitatem patienti.«

Renouamini spiritu mentis uestre.  Nec in sensu renouamur absque spiritu, nec spiritu absque sensu, sed renouamur coniuncte in spiritu sensus nostri, ut quomodo psallimus spiritu, psallimus et sensu, oramus spiritu, oremus et sensu, sic in spiritu sensus nostri renouemur, ut cum sensus mundus fuerit, atque purgatus, et ab omni macula sordide concretionis alienus, tunc ei iungatur et spiritus, et ita quodam inter se unitatis glutino copulentur, ut nequaquam simplex spiritus, sed spiritus sensus esse dicatur.

Et induite nouum hominem. Id ipsum puto esse, quod in alio loco dicitur: Induite uos Christum Iesum.  Iste quippe est nouus homo, quo uniuersi credentes debemus indui atque uestiri. Quid enim in homine qui a Saluatore nostro assumptus est non nouum fuit? conceptus, natiuitas, partus, infantia, doctrina, uita, uirtus, et ad extremum crux et passio, exspoliantis in ea principatus, et contrarias fortitudines ostentui habentis, resurrectio quoque et ascensus ad celum. Qui igitur conuersationem illius imitari potest, et uniuersas in se exprimere uirtutes, ut sit mansuetus sicut fuit ille mansuetus, et humilis corde, et ponat animam suam pro amicis suis, ut ille posuit pro ouibus suis, uerberatus non respondeat, maledictus non remaledicat, sed uincat in humilitate superbiam, iste indutus est nouum hominem, et dicere cum Apostolo potest: uiuo autem  iam non ego, uiuit autem in me Christus .

Qui secundum Deum creatus est. Considerandum igitur, quia creatio atque conditio nunquam nisi in magnis operibus nominentur. uerbi causa, mundus creatus est, urbs condita est, ex quo animaduertendum istum nouum hominem, qui iuxta Deum in Christo creatus est magnum Dei opus esse, et eminere ultra ceteras creaturas, cum sic conditus esse dicatur, ut mundus et initium uiarum Dei et in exordio elementorum omnium sit creatus.

In iustitia et sanctitate, etc. iehsu ergo uere creatus est in iustitia et sanctitate ueritatis, quia Deus uerus Dei ueri filius est, et tota in illo religio atque iustitia Dei ueritate completa est.


Propter quod deponentes omne mendacium loquimini ueritatem, etc. Non simpliciter, ut quidam putant, nec moraliter Apostolus precepit, mendacio derelicto cum proximis ueritatem loquendam. Alioquin si tantum cum proximis loquimur ueritatem, quicunque non fuerit proximus audire dicunt mendacium. Quod quidem et in lege preceptum: Non adulterabis uxorem proximi tui . Si proximus tantum propinquus, uel amicus accipitur, adulteria in alienos iure promittit. Sed proximum uocat omnem hominem, qui ex eodem nobis cum parente generatus est.

Quoniam sumus inuicem membra. Quod autem dicit: Sumus inuicem membra, magis mihi uidetur significare mysterium, et de his dicere, qui nobis fide et  uirtute sunt proximi. Membra quippe alterutrum non sunt, nisi fideles fidelium, et Christiani Christianorum. Ergo hoc iubet, ut unusquisque mystica queque atque secreta, et ea que Dei ueritate sunt plena loquatur cum proximo suo, et non det sanctum canibus, neque mittat margaritas suas ante porcos, sed quicunque oleum habuerit ueritatis, illos in thalamum sponsi cellarium et penum regis inducat.

Irascimini et nolite peccare. Duplex autem non solum apud nos, uerum etiam apud philosophos ire nomen accipitur, uel cum, iniuria lacessiti, naturalibus stimulis concitamur, uel cum requiescente impetu et furore restincto, potest mens habere iudicium, et nichilominus super eo qui putatur lesisse desiderat ultionem. Arbitror itaque de priori ira  nunc dictum, et nobis, quasi hominibus esse concessum, ut ad indigne alicuius rei faciem moueamur, tranquillitatemque mentis, uelut lenis quedam aura, conturbet, nequaquam tamen intumescentes gurgitis furoris impetu subleuemur.

Sol non occidat super iracundiam uestram. Si simpliciter hunc solem intelligimus, qui oculis carnis aspicitur, peccamus, quando irascimur et occidente sole iracundia perseuerat. Non peccamus autem, quando, uerbi gratia, a prima hora usque ad undecimam irascentes, facimus quod indignatio, furor, ira, suggesserint. Quo sensu nichil mihi uidetur absurdius, quasi non queat quispiam ab ortu solis usque ad occasum in tanta scelera debaccari, quanta tota uita sua non possit lacrymis expiare. Aut non  magis ira locum in die habeat, cum utique nox requiescit furoris, et succedente somno, etiam si irascimur, in diem iracundiam differamus. Quia igitur uerus sol sicut occidit super malos prophetas, iuxta illud quod scriptum est: Occidit sol super prophetas uestros in meridie , ita etiam super omnes occidit peccatores, nequaquam eis ortus sui lumen indulgens, precipit nunc Apostolus, ne talia faciamus furore superati, per que nobis sol occidat, et principale cordis tenebris inuoluatur. Quidam putant sic accipiendum hoc esse simpliciter, quomodo et illud quarti psalmi, unde et ipsum sumptum uidetur: Que dicitis in cordibus uestris, et in cubilibus uestris compungimini , id est, quecunque  in die uel opere uel sermone, uel cogitatione peccatis, hec succedente penitentia purgate per noctem, et ira sit breuis, nec in diem crastinum differatur.

Nolite locum dare diabolo. Diabolus Grecum uerbum est , quod Latine dicitur criminator. Lingua uero Hebraica [Figure: [Hebrew text] 2Kb] Satan appellatur, aduersarius siue contrarius, et ab apostolo Belial, hoc est, absque iugo, quod de collo suo Dei abiecerit seruitutem, quem Aquila apostatam transtulit. Nolite itaque, ait, dare locum diabolo, id est, irascendo, uel quolibet alio modo peccando. Locus enim diaboli peccatum est. Diabolus enim tanquam leo rugiens querit aditum, per quem possit irrumpere, et cum locum dederimus ingreditur. Solet autem antequam  ueniat, quedam iacula premittere, et precursorem aduentus sui facere cogitationem, hanc si nos in corde nostro susceptam nutrierimus, et ipse intrare audebit.

Qui furabatur, iam non furetur. Quia hi qui in uite istius negotiis conuersantur, propter alimenta et usus necessarios coguntur aliqua uel emere uel uendere, et lucra de negotiatione sectari, propterea nunc Ephesios monet, ne sub occasione emolumenti, furti crimen incurrant. Furtum nominans omne quod alterius damno acquiritur. Potest autem et altius intelligi: Qui furabatur iam non furetur. Propter illud quod scriptum est, de pseudoprophetis: Qui furantur sermones unusquisque a proximo suo  , et illud: Omnes, quotquot uenerunt ante me, fures fuerunt et latrones . Hos prohibet furta facere spiritalia.

Magis autem laboret, etc. Neque uero ait, magis autem laboret operando manibus suis, quod bonum est, ut non indigeat, et habeat uictum, et nulli molestiam exhibeat, sed laboret, inquit, manibus suis, quod bonum est, ut habeat unde foueat, communicet indigentibus. Qui igitur ad hoc tantum laborat, ut ipse non egeat, et a ceteris contrahat manum, quamuis applaudat sibi, tamen apostoli precepta non fecit. Igitur operatur bonum, qui declinat a malo et facit bonum, et operatur in agro anime sue, ut spiritualibus panibus impleatur, et possit commodari esurienti et necessitatem sustinenti,  dans in tempore cibaria conseruis suis.



EuANGELIUM MATTHAEI, CAP. IX.

»Ascendens iehsu in nauiculam transfretauit et uenit in ciuitatem suam. Et ecce offerebant ei paralyticum iacentem in lecto. Et uidens iehsu fidem illorum, dixit paralytico: Confide, fili, remittuntur tibi peccata tua. Et ecce quidam de scribis dixerunt intra se: Hic blasphemat. Et cum uidisset iehsu cogitationes eorum, dixit: Ut quid cogitatis mala in cordibus uestris? Quid est facilius dicere, dimittuntur tibi peccata, an dicere, surge et ambula? Ut sciatis autem, quoniam filius hominis habet potestatem in terra dimittendi peccata, tunc ait paralytico: Surge, tolle lectum tuum, et  uade in domum tuam. Et surrexit et abiit in domum suam. uidentes autem turbe timuerunt, et glorificauerunt Deum, qui dedit potestatem talem hominibus.«

Ascendens iehsu in nauiculam, etc.  Marcus non hoc in ciuitate eius, que Nazareth uocatur, dicit factum, sed in Capharnaum, nisi forte poterit dici tota Galilea ciuitas Christi, in quocunque in ea oppido esset Christus. In Galilea enim Nazareth et Capharnaum habentur. Siue ita legendum: Et ascendens in nauiculam, transfretauit, et uenit in ciuitatem suam, id est, Nazareth; et quid ibi gestum sit, Mattheus pretermisit. Mare quod Dominus transfretauit, seculum istud significat. Nauis uero, in quam ascendit, aliquoties corpus eius, aliquoties  crucem, aliquoties uero animam sanctam specialiter uel generaliter totam significat Ecclesiam. Ciuitas uero sua, que Nazareth uocatur, ad quam misericorditer uenit, que munda siue custodita interpretatur, ipsam generaliter totam significat Ecclesiam.

Et ecce offerunt, etc. Curatio paralytici huius anime post diuturnam illecebre carnalis inertiam ad Christum suspirantis indicat saluationem, que primo omnium ministris, qui eam subleuant, et Christo afferant, id est, bonis operibus, doctoribus, qui spem sanationis opemque intercessionis suggerant, indiget. Qui bene, Marco narrante, quatuor fuisse reperiuntur, siue quia quatuor Euangelii libris omnis predicantium uirtus, omnis sermo firmatur, seu  quia quatuor sunt uirtutes, quibus ad promerendam sospitatem fiducia mentis erigitur, de quibus in eterne sapientie dicitur laude, sobrietatem enim et sapientiam docet, et iustitiam et uirtutem, quibus utilius nichil est in uita hominibus. Quas nonnulli uersis nominibus prudentiam, fortitudinem et iustitiam appellant.

Et uidens fidem illorum dixit paralytico. Intuendum sane quanti propria cuiusque fides apud Deum ualeat, ubi tanti ualuit aliena, ut totus homo repente, hoc est, exterius interiusque iam saluatus exsurgeret, aliorumque merito aliis relaxarentur errata. Non enim ait Euangelium: uidens iehsu fidem eius qui offerebatur, sed eorum qui offerebant.

Confide, fili, remittuntur tibi peccata tua.   O mira humilitas, despectum et debilem totisque membrorum compagibus dissolutum filium uocat, quem sacerdotes non dignabantur attingere, aut certe ideo filium, quia dimittuntur ei peccata sua. Iuxta tropologiam interdum anima iacens in corpore sub totis membrorum uirtutibus dissolutis, a perfecto doctore offertur curanda Domino, quasi misericordia eius sanata fuerit, tantum roboris accepit, ut portet statim lectum suum.

 Curaturus hominem a paralysi Dominus primo peccatorum uincula dissoluit, ut ostenderet eum obnoxiis culparum actuum dissolutione fuisse damnatum, nec nisi his relaxatis, membrorum posse recuperatione sanari.


Et ecce quidam de scribis dixerunt intra se. Hic blasphemat, uel secundum Marcum: Quis potest dimittere peccata, nisi solus Deus? uerum dicunt scribe, quia nemo dimittere peccata, nisi Deus potest, qui per eos quoque dimittat, quibus dimittendi tribuit potestatem, et ideo Christus uerus Deus esse probatur, quia dimittere peccata quasi Deus potest.

Et cum uidisset iehsu cogitationes eorum dixit: Ut quid cogitatis mala in cordibus uestris? Ostendit se Deum, qui potest cordis occulta cognoscere, et quodammodo tacens loquitur: Eadem maiestate et potentia, qua cogitationes uestras intueor, possum et hominibus delicta dimittere, ex uobis intelligite quid paralyticus consequatur.

Quid est facilius dicere: Dimittuntur tibi peccata  tua, an dicere: Surge et ambula?  Inter dicere et facere multa distantia est; utrum sint paralytico peccata dimissa solus nouerat, qui dimittebat. Surge autem et ambula, tam ille, qui surgebat, quam hi qui surgentem uidebant approbare poterant. Fit igitur carnale signum, ut probetur spirituale, datur nobis intelligentia, propter peccata plerasque euenire corporum debilitates. Quinque enim sunt differentie causarum pro quibus in hac uita molestiis corporalibus affligamur.

. Aut enim ad merita augenda per patientiam iusti corporis infirmitate grauantur, ut beatus Iob et Tobias. Aut ad custodiam uirtutum, preceptorum, ne superbia tentante dispereant sicut apostolus Paulus, cui, ne magnitudine reuelationum extolleretur,  datus est stimulus carnis . Aut ad intelligenda et corrigenda peccata nostra, sicut paralyticus iste, de quo tractamus, qui non nisi dimissis primo peccatis, potuit ab infirmitate curari. Aut ad gloriam Dei saluandis, siue per seipsum, siue per famulos suos, sicut cecus natus in Euangelio , sicut Lazarus, cuius infirmitas non fuit ad mortem, sed propter gloriam Dei, ut glorificaretur Filius Dei per eum . Aut ad inchoationem damnationis eterne, quod reproborum est, sicut Antiochus et Herodes, qui quod tormentorum in gehenna perpetua passuri essent, presentium afflictionum miseria cunctis ostendebant, quibus congruit illud Prophete: Et duplici contritione contere eos; unde necesse est, ut in omnibus, que temporaliter  aduersa patimur cum humilitate, Domino gratias agamus, et infirmitatis nostre conscii, de collatis nobis remediis gratulemur.

Ut sciatis autem quoniam filius hominis, etc. Idem ipse et Deus et filius hominis est, et ut homo Christus per diuinitatis sue potentiam peccata dimittere possit, et idem Deus Christus per humanitatis sue fragilitatem pro peccatoribus mori.

Tunc ait paralytico: Surge, tolle lectum tuum, et uade in domum tuam, etc. Spiritualiter ergo de fragilitate surgere est, animam se a carnalibus desideriis, ubi egra iacebat, abstrahere. Grabatum uero tollere est ipsam quoque carnem per continentie frena correptam spe celestium premiorum, a deliciis  segregare terrenis. Sublato autem grabato domum ire ad paradisum redire est, hec enim uera est domus. Nam que hominem in prima suscepit, non iure amissa, sed fraude tandem restituta, per eum qui fraudulento hosti nichil debuit. Aliter sanus qui languerat, domi reportat grabatum, cum anima remissione recepta peccatorum, ad internam sui custodiam, cum ipso se corpore refert, ne quid post ueniam, unde iterum iuste feriatur admittat.

uidentes autem turbe, timuerunt et glorificauerunt Deum, qui dedit potestatem talem hominibus. Quam miranda diuine potentie uirtus, ubi nulla temporis interueniente morula, iussa Saluatoris salus festina comitatur. Merito qui adfuerant damnationis blasphemie iaculis, ad laudem tante maiestatis stupentia  corda conuertunt.



HEBDOMADA XXI POST PENTECOST.



EPISTOLA BEATI PAULI APOSTOLI AD EPHESIOS, CAP. u.

»uidete itaque quomodo caute ambuletis, non quasi insipientes, sed ut sapientes. Redimentes tempus, quoniam dies mali sunt, propterea, nolite fieri imprudentes, sed intelligentes, que sit uoluntas Dei. Et nolite inebriari uino, in quo est luxuria, sed impleamini Spiritu sancto, loquentes uobismetipsis in psalmis, hymnis et canticis spiritualibus, cantantes et psallentes in cordibus uestris Domino. Gratias agentes semper in omnibus, in nomine Domini nostri Iesu Christi, Deo et Patri. Subiecti inuicem in timore Christi.«


uidete itaque quomodo caute ambuletis, non quasi insipientes, sed ut, etc.  Recte Ephesiis dicitur, ut caute ambulent, qui habebant exercitatos sensus ad discernendum bonum et malum, et probantes omnia, id quod statuerant bonum esse retinebant. Qui autem uidet, quomodo ambulet, et quam caute figat gradum, ne forte offendat ad lapidem pedem suum, et dicit: Lucerna pedibus meis uerbum tuum, Domine , utique sapiens est.

Redimentes tempus, quoniam dies mali sunt.  Redimere tempus hoc est, quando aliquis tibi infert litem, perde aliquid, ut Deo uaces non litibus. Ex eo enim, quod perdes, pretium est temporis. Quomodo ergo perdis nummos, id est, das alteri, ut emas aliquid, sic perde nummos, ut emas tibi quietem.  Antiquum enim prouerbium est: Nummum querit pestilentia, duo illi da, et ducat se; quid aliud dixit Deus, quam redimentes tempus, quando ait: Si quis uult iudicio tecum contendere, et tunicam tuam tollere, dimitte illi et pallium. Quoniam dies mali sunt. Dies malos due res faciunt, malitia hominum et miseria. Ceterum dies isti, quantum pertinet ad spatia horarum, ordinati sunt. Ducunt uices, agunt tempora, oritur sol et occidit, transeunt tempora, et nulli molesta sunt, nisi sibi homines sint molesti. Ergo dies malos miseria et malitia hominum faciunt. Ex quo enim lapsus est Adam de paradiso, nunquam fuerunt dies nisi mali. Nascuntur pueri, et a ploratu incipiunt, post nescio quot dies rident. Quando plorabat  propheta, sue calamitatis erat. Lacryme enim testes miserie sunt. Quid enim prophetabat? in labore utique se futurum uel in timore? etiam si bene uixerit, et iustus fuerit, in mediis positus tentationibus semper timebat. Ait enim Apostolus: Omnes qui uolunt in Christo pie uiuere, persecutionem patientur. Ecce quomodo dies mali sunt?

 Tempus quippe redimimus, quando actiuam uitam, quam lasciuiendo perdidimus, flendo reparamus.

 Tempus autem redimimus, quia dies mali sunt, quando in bono opere tempus consumimus, emimus et proprium facimus, quod malitia hominum uenditum fuerat. Nemo autem uite huius querens necessaria, et de diuitiis et sollicitudinibus,  quas Euangelium spinas nuncupat cogitans, potest sibi tempus redimere. Redimentes autem tempus, quoniam in diebus malis est, quodammodo immutamus illud, et dies malos in bonos uertimus, et facimus illos non presentis seculi, sed futuri.

Propterea nolite fieri imprudentes, sed intelligentes que sit uoluntas Dei. In omni ergo opere primum considerandum quid uelit Deus, et habito iudicio, id postea faciendum, quod illi placere fuerit comprobatum.

Nolite inebriari uino in quo est luxuria, sed impleamini spiritu. Quomodo nos non possumus duobus dominis seruire Deo et mammone, sic non possumus spiritu impleri pariter et uino. Qui enim spiritu impletur, habet prudentiam, mansuetudinem, uerecundiam,  castitatem; qui uino, habet insipientiam, furorem, procacitatem, libidinem, hoc quippe estimo uno uerbo significare luxuriam. Potest autem uino, in quo est luxuria, et illud intelligi, de quo in cantico Mosis dicitur: Furor draconum uinum eorum, et furor aspidum insanabilis, quod omnis qui seculi istius cogitationes ebrii sunt, bibunt, et insaniunt et uomunt, et precipites corruunt.

Loquentes uobismetipsis, psalmis et canticis spiritualibus, cantantes et psallentes in cordibus uestris.  Qui se abstinuerit ab ebrietate uini, in quo est luxuria, et pro hoc spiritu fuerit impletus, iste omnia potest accipere spiritualiter. Psalmos, hymnos et cantica in psalterio plenissime discimus. Hymnos esse dicendum, qui fortitudinem et maiestatem  predicant Dei, et eiusdem semper uel beneficia uel facta mirantur, quod omnes psalmi continent, quibus alleluia uel prepositum uel subiectum est. Psalmi autem proprie ad ethicum locum pertinent, ut per organum corporis quid faciendum et quid uitandum sit nouerimus. Qui uero de superioribus disputat, et conuentum mundi, omniumque creaturarum ordinem atque concordiam subtilis disputator edisserit, iste spirituale canticum canit, uel certe, ut propter simpliciores manifestius eloquamur, psalmus ad corpus, canticum refertur ad mentem. Et canere, igitur et psallere et laudare Dominum, magis animo quam uoce debemus, hoc est, quippe quod dicitur: Cantantes et psallentes in cordibus uestris Domino.  Audiant hec adolescentuli, audiant in, quibus psallendi in Ecclesia officium est Deo, non uoce, sed corde cantandum in timore, in opere, in scientia Scripturarum. Si bona opera habuerit, dulcis apud Deum cantor est. Sic cantet seruus Christi, ut non uox canentis, sed uerba placeant que leguntur.

Domino gratias agentes semper pro omnibus. Dupliciter intuendum, ut et in omni tempore et pro omnibus, que nobis accidunt Deo gratias referamus, ut non tantum pro his, que bona putamus, sed etiam que nos coarctant, et contra nostram ueniunt uoluntatem, in Dei preconium mens leta prorumpat, Christianorum propria uirtus est, etiam in his que aduersa putantur, referre gratias Creatori.

In nomine Domini nostri Iesu Christi Deo et Patri.  Qui autem, sicut diximus, gratias agit Deo et Patri, in mediatore Dei et hominum referat eas Christo Iesu, quia nisi per illum accedere non ualemus ad Patrem.

Subiecti inuicem in timore Christi. Et in alio loco: Per caritatem seruite inuicem. Audiant hec episcopi, audiant presbyteri, audiant omnes orthodoxi, subiectis suis se esse subiectos, et imitentur dicentem Apostolum: Cum enim essem liber ex omnibus hominibus, meipsum seruum feci, ut omnes lucrifacerem . Sed hoc quod ait: In timore Christi, sic accipiendum, ut ipsa subiectio non propter hominum gloriam, sed propter timorem Christi fiat, dum illum timemus offendere.



EuANGELIUM MATTHAEI, CAP. XXII.


»Loquebatur iehsu cum discipulis suis in parabolis dicens: Simile factum est regnum celorum homini regi, qui fecit nuptias filio suo. Et misit seruos suos uocare inuitatos ad nuptias, et nolebant uenire. Iterum misit alios seruos dicens: Dicite inuitatis: Ecce prandium meum paraui, tauri mei et altilia occisa sunt, et omnia parata, uenite ad nuptias. Illi autem neglexerunt et abierunt, alius in uillam suam, alius uero ad negotiationem suam. Reliqui uero tenuerunt seruos eius et contumeliis affectos occiderunt. Rex autem cum audisset, iratus est et missis exercitibus suis perdidit homicidas illos, et ciuitatem illorum succendit. Tunc ait seruis suis: Nuptie quidem parate sunt, sed qui inuitati erant non fuerunt digni. Ite ergo ad exitus uiarum, et  quoscunque inueneritis uocate ad nuptias. Et egressi serui eius in uias, congregauerunt omnes quos inuenerunt, bonos et malos, et implete sunt nuptie discumbentium. Intrauit autem rex ut uideret discumbentes, et uidit ibi hominem non uestitum ueste nuptiali. Et ait illi: Amice, quomodo huc intrasti non habens uestem nuptialem: At ille obmutuit. Tunc dixit rex ministris: ligatis pedibus eius et manibus, mittite eum in tenebras exteriores. Ibi erit fletus et stridor dentium. Multi enim sunt uocati, pauci uero electi.«

Loquebatur iehsu cum discipulis suis in parabolis, dicens: Simile factum est regnum celorum homini regi, qui fecit nuptias filio suo.  Congregatio  iustorum regnum celorum dicitur. Regnum celorum Ecclesia est iustorum, quia electorum corda in terra nil ambiunt, per hoc quod ad superna suspirant, iam in eis Dominus, quasi in celestibus regnat.

 Rex iste qui fecit nuptias filio suo Deus omnipotens est, fecit autem nuptias Domino nostro Iesu Christo et Ecclesie, que tam ex Iudeis, quam ex gentibus congregata est

 In hoc pater regi filio nuptias facit, quo ei per incarnationis mysterium sanctam Ecclesiam sociauit. Uterus autem genitricis uirginis huius sponsi thalamus fuit, unde Psalmista ait: Ipse tanquam sponsus procedens de thalamo suo . Tanquam sponsus quippe de thalamo processit, qui  ad coniungendam sibi Ecclesiam incarnatus Deus de incorrupto utero uirginis exiuit.

Et misit seruos suos uocare inuitatos ad nuptias, et nolebant uenire. Misit ergo seruos, ut ad istas nuptias amicos inuitarent, misit semel, misit iterum, quia incarnationis Dominice predicatores, et prius prophetas, et postmodum apostolos. Bis itaque seruos ad inuitandum misit, quia incarnationem unigeniti, et per prophetas dixit futuram, et per apostolos nuntiauit factam.

 Mittitque seruum suum inuitatos uocare ad nuptias, haud dubium, quin Mosen, per quem legem inuitatis dedit. Si autem seruos legerimus, ut pleraque habent exemplaria, ad prophetas referendum est, quod inuitati per eos uenire contempserunt.


Iterum misit alios seruos suos, dicens: Dicite inuitatis, ecce prandium meum paraui, tauri mei et altilia occisa, et omnia parata, uenite ad nuptias, illi autem neglexerunt. Prandium paratum, et tauri et altilia occisa, uel per metaphoram opes regie intelligantur spiritualis, uel certe dogmatum magnitudo et doctrina Dei lege plenissima sentire potest.

 Quid in tauris uel altilibus, fratres karissimi, nisi Noui ac ueteris Testamenti Patres accipimus. Quid ergo per tauros, nisi Patres Testamenti ueteris significantur, nam dum ex promissione legis acceperant, quatenus aduersarios suos odii retributione percuterent, ut ita dicam, quid aliud quam tauri erant, qui inimicos suos uirtutis corporee cornu feriebant. Quid uero per altilia, nisi Patres Testamenti  Noui figurantur, qui dum gratiam pinguedinis interne percipiunt, a terrenis desideriis mente ad sublimia, contemplationis sue pinna subleuantur. Tauri mei et altilia occisa sunt et omnia parata, ac si apertius dicatur: Patrum precedentium mortes aspicite, et remedia uite uestre cogitate.

Et abierunt, alius in uillam suam, alius uero ad negotiationem. In uilla ire est labori terreno immoderate incumbere, in negotiationem uero ire, est actione secularium lucris inhiare. Quia enim alius intentus labori terreno, alius uero mundi huius actionibus deditus, mysterium incarnationis Dominice pensare, et secundum illud uiuere dissimulat, quasi ad uillam uel negotium pergens, uenire ad regis nuptias  recusat, et plerumque quod est grauius nonnulli uocantis gratiam non solum respuunt, sed etiam persequuntur; unde et subditur.

Reliqui uero tenuerunt seruos eius, et contumeliis affectos occiderunt.  Inter eos qui non recipiunt Euangelii ueritatem, multa diuersitas est; minoris enim criminis sunt qui occupati aliis rebus uenire noluerunt, his qui contempto inuitantis affectu uerterunt humanitatem in crudelitatem, et tentos seruos regis, uel contumeliis affecerunt, uel occiderunt.

Rex autem, cum audisset, iratus est, et missis exercitibus suis perdidit homicidas illos, et ciuitatem illorum succendit. Exercitus seu ultores angelos, de quibus in Psalmis scribitur : Immissionem  per angelos malos, seu Romanos intelligamus, sub duce uespasiano et Tito, qui occisis Iudee populis, preuaricatricem succenderunt ciuitatem.

 Homicidas perdidit, quia persequentes interimit; ciuitatem eorum igne succendit, quia illorum non solum anime, sed caro quoque in qua habitauerunt eterne gehenne flamma cruciatur. Missis uero exercitibus exstinxisse homicidas dicitur, quia in omnibus omne iudicium per angelos exhibetur.

Tunc ait seruis, nuptie quidem parate sunt, etc. Si in Scriptura uias actiones accipimus, exitus uiarum intelligimus defectus actionum, quia illi plerumque facile ad Deum ueniunt, quos in terrenis actibus prospera nulla comitantur.

Egressi serui eius in uias, congregauerunt omnes  quos inuenerunt, etc.  Gentilium populus non erat in uiis, sed in exitibus uiarum. Queritur autem quomodo in his qui foris erant inter malos, et boni aliqui sunt reperti. Hunc locum plenius tractat Apostolus ad Romanos, quod gentes naturaliter facientes ea que legis sunt, condemnent Iudeos, qui scriptam legem non fecerint. Inter ipsos quoque ethnicos est infinita diuersitas, cum sciamus alios esse procliues ad uitia, et ruentes ad mala, alios ob honestatem morum uirtutibus deditos.

 Ecce iam ipsa qualitate conuiuantium aperte ostenditur, quia per has regis nuptias presens Ecclesia Dei designatur, in qua cum bonis et mali conueniunt. Permixta quippe est diuersitate filiorum. Boni enim soli nusquam sunt, nisi in celo,  et mali soli nusquam sunt, nisi in inferno. Hec autem uita, que inter celum et infernum sita est, sicut in medio subsistit, ita utrarumque partium ciues communiter recipit.

Intrauit autem rex, ut uideret discumbentes et uidit ibi hominem, etc. Quid ergo debemus intelligere nuptialem uestem, nisi caritatem. Intrat enim ad nuptias, sed cum nuptiali ueste non intrat, qui in sancta Ecclesia assistens fidem habet, sed caritatem non habet. Recte enim caritas nuptialis uestis uocatur, quia hanc in se conditor noster habuit, dum ad sociande sibi Ecclesie nuptias uenit. Sola quippe dilectione Dei factum est, ut eius unigenitus mentes sibi electorum hominum uniret. Unde Paulus dicit:  Sic enim dilexit Deus mundum, ut filium suum unigenitum daret pro nobis . Qui ergo per caritatem uenit ad homines, eamdem caritatem innotuit uestem esse nuptialem. Nos sumus, fratres, qui in nuptiis uerbi discumbimus, qui iam in Ecclesia habemus, qui scripture sacre epulis pascimur, qui coniunctam Deo Ecclesiam esse gaudemus. Ecce rex ad nuptias ingreditur, et cordis nostri habitum contemplatur, atque ei quem caritate uestitum non inuenit, protinus iratus dicit: Amice, quomodo huc intrasti, non habens uestem nuptialem? Mirandum ualde est, fratres karissimi, quod hunc et amicum uocat et reprobum. Ac si ei apertius dicat, amice et non amice. Amice per fidem et non amice per operationem.  Hi qui inuitati fuerant ad  nuptias de sepibus et angulis et plateis, et diuersis locis cenam regis impleuerant, sed postea cum uenisset rex, ut uideret discumbentes in conuiuio suo, hoc est, in sua quasi fide requiescentes, ut in diem iudicii uisitaret conuiuas, et discerneret merita singulorum, inuenit unum qui ueste indutus non erat nuptiali: unus iste omnes qui sociati sunt malitia intelliguntur, uestis autem nuptialis precepta sunt Domini, et opera que complentur ex lege et Euangelio, nouique hominis efficiunt uestimentum. Si quis igitur in tempore iudicii inuentus fuerit sub nomine Christiano, non habere uestem nuptialem, hoc est, uestem supercelestis hominis, sed uestem pollutam, id est, ueteris hominis excubias, hic statim corripitur et dicitur ei: Amice, quomodo huc intrasti?  Amicum uocat, quod inuitatus ad nuptias est; arguit impudentie, quod ueste sordida munditias polluerit nuptiales.

At ille obmutuit. In tempore enim illo non erit locus impudentie, nec negandi facultas, cum omnes anguli et mundus ipse testis sit peccatorum.

 Quia, quod dici sine gemitu non potest, in illa districtione ultime increpationis omne argumentum cessat excusationis, quippe quia ille foris increpat, qui testes conscientie intus animum accusat.

Tunc dixit rex, etc. Ligantur tunc pedes et manus per districtionem sententie, qui modo a prauis operibus ligari noluerunt per meliorationem uite; uel certe tunc ligat pena, quos modo a bonis operibus  ligat culpa. Pedes enim qui uisitare egrum negligunt, manus que nichil indigentibus tribuunt, a bono opere iam ex uoluntate ligati sunt. Qui ergo nunc sponte ligantur in uitio, tunc in supplicio ligantur inuiti.

Mittite eum, etc. Interiores quippe tenebras dicimus cecitatem cordis, exteriores uero tenebras eternam noctem damnationis. Tunc ergo damnatus quisque non in interiores, sed in exteriores tenebras mittitur, quia illic inuitus proiicitur in noctem damnationis, qui hic sponte cecidit in cecitatem cordis. Ubi fletus quoque et stridor dentium esse perhibetur, ut illic dentes strideant, qui hic de edacitate gaudebant. Illic oculi defleant, qui hic per illicitas concupiscentias  uersabantur, quatenus singula queque membra supplicio subiaceant, que hic singulis quibusque uitiis subiecta seruiebant.  In fletu quoque oculorum et stridore dentium, per metaphoram membrorum corporalium magnitudo ostenditur tormentorum.

Multi enim sunt uocati, pauci uero electi.  Paucos dicit iustos, in comparatione multorum iniquorum. Esse autem per semetipsos consideratos in magno numero, diffuso toto orbe terrarum, crescente inter zizania, et cum palea usque ad diem messis et uentilationis, nam in comparatione palee possunt pauca grana dici, que tamen per se ipsa in massam redacta implent dominicum horreum.

 Ecce nos omnes iam uocati per fidem,  ad celestis regis nuptias uenimus, qui incarnationis eius mysterium et credimus, et confitemur, diuini uerbi epulas sumimus. Quod uocati sumus nouimus, si sumus electi, nescimus. Tanto ergo necesse est, ut unusquisque nostrum humilitate se deprimat, quanto si sit electus ignorat.



HEBDOMADA XXII POST PENTECOST.



AD EPHESIOS, CAP. uI.

»De cetero confortamini in Domino, et in potentia uirtutis eius. Induite uos armaturam Dei, ut possitis stare aduersus insidias Diaboli: Quoniam non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra  spiritalia nequitie in celestibus. Propterea accipite armaturam Dei, ut possitis resistere in die malo, et in omnibus perfecti stare. State ergo succincti lumbos uestros in ueritate, et induti loricam iustitie, et calceati pedes in preparationem Euangelii pacis. In omnibus sumentes scutum fidei, in quo possitis omnia tela nequissimi ignea exstinguere. Et galeam salutis assumite, et gladium spiritus, quod est uerbum Dei.«

De cetero confortamini in Domino, et in potentia uirtutis eius.  Quod igitur ait: Confortamini in Domino, et in potentia uirtutis eius, totum sentitur in Christo, ut in omnibus uirtutibus que super eo intelliguntur. Qui crediderint confortentur. Et prudenter post specialia mandata, quid uiris et  uxoribus, patribus et filiis, dominis et seruis obseruandum sit, nunc generaliter omnibus in commune precipit in Domino, et in eius potentia confortati preparent se aduersum diabolum.

Induite uos armaturam Dei, ut possitis resistere aduersus insidias diaboli. Ex his que infra legimus, et hic que in scripturis omnibus de Domino saluatore dicuntur, manifestissime comprobatur, omnia arma Dei, quibus nunc indui iubemur, intelligi saluatorem, ut unum atque idem sit dixisse: Induite uos omnia arma Dei, quasi dixerit: Induite Dominum Iesum Christum. Si enim cingulum ueritas est, et lorica iustitia est, saluator autem et ueritas et iustitia nominatur, nulli dubium quin ipse et cingulum  sit et lorica. Que autem alia arma Dei possumus estimare, quibus induendus est, qui habet aduersum diaboli dimicare uersutias, excepta uirtute que Christus est, hunc enim qui iuxta omnia que super eo intelliguntur fuerit indutus, potens erit contra uniuersas insidias diaboli repugnare. Diabolus autem nomen Grecum est, quod interpretatur criminator. Iuxta Hebrei uero sermonis proprietatem, quia et tribus Zabulon quamdam similitudinem huius uocabuli habet, , id est deorsum fluens, dici potest, quod scilicet paulatim de uirtute ad uitium fluxerit et de celestibus ad terrena corruerit.

Quoniam non est nobis colluctatio aduersus carnem et sanguinem, etc. Aestimo quippe aduersus carnem et sanguinem esse certamina, quando caro concupiscit  aduersus spiritum, et prouocat nos facere opera sua, fornicationem et immunditiam, luxuriam et reliqua his similia. Porro non est humana tentatio, nec aduersus carnem et sanguinem pugna, quando aut ipse Satanas transfiguratus in angelum lucis, persuadere nititur, ut eum angelum luminis arbitremur, aut aliquid horum simile facit, in omni uirtute, signis et portentis mendacibus, in omni deceptione iniquitatis, sed quasi principatus, potestas, rector tenebrarum et nequitia spiritualis dicat quispiam hoc, quod ait: Non est nobis colluctatio aduersus carnem et sanguinem, sed aduersus principatus et potestates, et cetera que sequuntur. Ideo dicit, ut doceamur ne ea quidem que nobis ministrari uitia putamus, ex carne carnis esse uel sanguinis, sed a  quibusdam spiritualibus nequitiis suggeri. Sunt enim quidam demones amoribus et amatoriis canticis seruientes, et Propheta quoque commemorat dicens: Spiritu fornicationis seducti sunt. Alii uero iracundias et furores et bella committere, alii preesse inimicitiis, et inter homines odia concitare. Quia uult ergo, aiunt, Apostolus nos docere, non ex natura corporis et materia carnis et sanguinis, hec uitiorum genera procreari, sed instinctu demonum, propterea ait: Non est nobis colluctatio aduersus carnem et sanguinem, sed aduersus principatus et potestates, et rel. Sed aduersus rectores earum tenebrarum, que huic mundo incubant, et errorem hominibus incredulitatis offundunt, et aduersum spiritalia nequitie, que habitant in celestibus. Non quod demones  in celestibus commorentur, sed quo supra nos er hoc nomen acceperit, unde et aues que uolitant per erem, uolucres celi esse dicuntur. Hec autem omnium doctorum opinio est, quod er iste qui celum et terram medius diuidens inane appellatur, plenus sit contrariis fortitudinibus.

 Non aduersus carnem et sanguinem est nobis colluctatio, id est, aduersus hominem, sed aduersus principatus et potestates, id est, demones, qui sunt spiritualia nequitie, aduersus rectores mundi. Exponit quid sit mundus, cuius sunt illi rectores, cum dicit: Rectores mundi tenebrarum harum: dilectoribus suis et infidelibus plenus est mundus, hos appellat Apostolus tenebras, horum rectores diabolus  est et angeli eius, hec tenebre non sunt incommutabiles, sed aliquando mutantur, et lux efficiuntur, et dicitur eis: Fuistis aliquando tenebre, nunc autem lux in Domino.

 Item caro et sanguis homo dicitur, sed aduersus principes et potestates, qui sibi principatum in huius mundi homines usurparunt. Et qui ignorantes animas per peccata seducunt aduersum mundi rectores tenebrarum harum. Fuistis enim tenebre, nunc autem lux in Domino, contra spiritales hostes, spiritualia arma sumenda sunt, ut dissimilitudo nature armorum fortitudine protegatur, aduersum quos nobis est colluctatio in celestibus, id est, pro celestium promissione premiorum.  Adhuc propter hoc quod ait in celestibus: Quia uidetur  ambiguum, dicendum subaudiri posse, illud ad omnia ut sit, non est nobis colluctatio aduersus potestates in celestibus et rectores tenebrarum istarum in celestibus, et spiritualia nequitie in celestibus. Sciamus autem quod, excepto presenti loco, nec in ueteri nec in Nouo Testamento mundi rectores unquam legerimus, quod nomen idcirco Paulus apostolus finxit, quia necesse habebat ad Ephesios disputans de rebus nobis et inuisibilibus, noua nomina coaptare.

Propterea accipite, etc. Simpliciter Ephesios ad futuras tentationes et persecutiones, quas eis Paulus apostolus post hanc epistolam prophetie uidebat spiritu prouenire coarctatur et monet ut omnia faciant, per que possint in fide stare Euangelii, nec in persecutione  corruere. Diem malum presens autem tempus ostendit, de quo supra dixerat: Redimentes tempus, quoniam dies mali sunt, propter angustiam et uite huius labores, quia non absque sudore et certamine perueniamus ad palmam, aut certe consummationis atque iudicii, de quo Iel: Prope est dies tenebrarum et turbinis, dies nebule et caliginis, et rel.  Ut igitur possit quis in hac die diabolo resistere, quia ipse est accusator fratrum nostrorum, assumat omnia arma Dei, hoc enim sonat , non ut in Latino simpliciter arma translata sunt, et omnibus telis armisque succinctus, de quibus in sequentibus explicatur: Sciat tunc se stare posse, si uniuersa fuerit operatus, ut plenus cunctis uirtutibus stabilem figat gradum, et non moueatur de  acie.

State ergo succincti lumbos uestros in ueritate.  Perfecti estote lumbos mentis accincti, hoc est, in omni prelio uiriliter preparati, et ab omnibus curis seculi expediti.

 Quod iuxta membra carnis et corporis omnia membra anime in Scripturis uocentur nulli dubium est, de quibus unum puto esse, nunc membrum lumbos, quos ut accingamus a ueritate precipitur: Sint lumbi uestri precincti et lucerne ardentes , hoc idem reor et illud significare, quod Ioannes zonam pelliceam habebat circum lumbos suos, et non erat de immundis, qui propter fluxum seminis extra castra proiecti , cum arca Domini habitare non possunt , et secundum id quidem quod ueritate precinctus est, id est Christo, non facile ad falsitatis dogmata deducetur.

Induti loricam iustitie.  Sicut lorica multis circulis intexitur, sic et iustitia diuersis uirtutum connectitur speciebus, in unitate non solum pectoris conscientia, sed et uentris continentia, nec non ad femorum usque pertingit libidinem cercendam.

 Qui enim circumdatur multiplici ueste iustitie, nec ad similitudinem cerui in iecur accipit sagittam, nec in desideria corruit, et furores, sed erit mundo corde habens artificem huius lorice Deum, qui unicuique sanctorum omnia arma fabricatur.


Et calceati pedes, etc. Diligentius obseruate quod uirtutem quamdam anime appellauerit pedes, quibus ingredimur, in eo qui dicit: Ego sum uia . Et de quibus canimus: Dirige, Domine, pedes nostros in uiam pacis, quos oportet calceare preparatione Euangelii pacis. Qui igitur habet pacem, calceatus est Christi Euangelio, et idcirco homo pacis factus est, et nec bellicum aliquid, et tumultuosum agit, nec cum his qui inpreparati sunt, condemnabitur.

In omnibus sumentes scutum fidei, in quo possitis omnia tela, etc. Quasi dixerit in omni opere portate clypeum fidei, ut possitis tecti atque muniti excipere uenientes sagittas, et huc atque illuc arte eas bellica declinare. Perspicua autem sunt iacula maligni, que  uult mittere in corda nostra per cogitationes pessimas, de quibus unum iecit in cor Iude, ut traderet saluatorem . Itaque uel principium quidem habere poterit inimicus uulnerandi, si tenuerimus scutum fidei, in quo non solum uenientium tela franguntur, sed etiam telorum ipse ignis exstinguitur; infidelitas quoque inimica est fidei, ubi scutum est fidei, nichil ualebit.

Et galeam salutis assumite. Propter hanc galeam salutarem omnes in capite nostro sensus integri perseuerant. Si enim caput uiri Christus est, sequitur omnis noster sensus, mens, cogitatio, sermo, consilium, si tamen sapientes fuerimus, in Christo sint. Caput etiam, quod est principale cordis, in quo sensus omnes locati sunt, salutis galea circumdatum  non quassabitur.

Et gladium spiritus, quod est uerbum Dei.  Nemo militum audet ab bellum sine gladio proficisci, se enim utcunque tueri potest, sed hostem non ualet occidere, sicut non nunquam etiam ab audaci inimico omnibus armis spoliatur, perimitur, ita sine Dei uerbo iustitia omnis intuta est. Fidelis quasi uir bellator et fortis, omnes sectas contrarias ueritati concidet, interficiet, iugulabit. Gladium spiritus, id est, uerbum Dei manu tenens saluator et ueritas et iustitia nominatur. Nulli dubium, quin ipse et cingulum sit et lorica, et preparatio Euangelii pacis et scutum fidei et galea salutaris et gladium spiritus, quod est uerbum Dei, et uiuens sermo, et  efficax, de quo Apostolus ait: uiuus est sermo Dei, et efficax, et penetrabilior omni gladio ancipiti, pertingens usque ad diuisionem anime, ac spiritus, compagumque et medullarum et discretor cogitationum cordis, et non est ulla creatura inuisibilis in conspectu eius, omnia autem nuda et aperta sunt oculis eius.



EuANGELIUM IOANNIS, CAP. Iu.

»Erat quidam regulus, cuius filius infirmabatur Capharnaum. Hic cum audisset, quia iehsu adueniret a Iudea in Galileam, abiit ad eum, et rogabat eum, ut descenderet et sanaret filium eius. Incipiebat enim mori. Dixit ergo iehsu ad eum: Nisi signa et prodigia uideritis, non creditis. Dicit ad eum regulus: Domine, descende priusquam moriatur filius meus. Dixit ei iehsu: uade, filius  tuus uiuit. Credidit homo sermoni quem dixit ei iehsu et ibat. Iam autem eo descendente serui occurrerunt ei, et nuntiauerunt dicentes: Quia filius eius uiueret. Interrogabat ergo horam ab eis, in qua melius habuerat. Et dixerunt ei: Quia heri hora septima reliquit eum febris. Cognouit ergo pater, quia illa hora esset, in qua dixit ei iehsu: Filius tuus uiuit, et credidit ipse, et domus eius tota.«

Erat quidam regulus, cuius filius infirmabatur Capharnaum.  Regulus diminutiuum nomen est a rege, et ideo forsitan regulus dicitur iste, qui salutem poposcit filio suo, quia plenam non habuit fidem. Capharnaum autem ager uel uilla pulcherrima  interpretatur.

Hic cum audisset, quia iehsu adueniret a Iudea in Galileam, abiit ad eum, et rogabat eum, ut descenderet et sanaret filium eius. Incipiebat enim mori. Dixit ergo iehsu ad eum: Nisi signa et prodigia uideritis, non creditis. Quare ergo dicit: Nisi signa et prodigia uideritis, non creditis, cum ille ante credit quam signum uideret. Qui enim salutem querebat filio, procul dubio credebat, sed mementote quid petit, et aperte cognoscetis, quia in fide dubitauit, poposcit namque ut descenderet et sanaret filium eius. Corporalem ergo presentiam Domini querebat, qui per spiritum nusquam deerat, minus in illo credidit, quem non putauit posse salutem dare, nisi presens esset corpore. Si enim perfecte  credidisset, procul dubio sciret, quia non esset locus ubi non esset Deus. Salutem itaque filio petiit, et tamen in fide dubitauit, quia eum ad quem uenerat, et potentem ad curandum credidit, et tamen moriente filio esse absentem putauit Deum.

Dicit ad eum regulus: Domine, descende priusquam moriatur filius meus, etc. Qua in re hoc est nobis solerter intuendum, quod sicut alio euangelista testante didicimus, centurio uenit ad Deum, dicens: Domine, puer meas iacet paralyticus in domo, et male torquetur. Cui a Iesu protinus respondetur: Ego ueniam et curabo eum. Quid est quod regulus rogat, ut ad eius filium ueniat, et tamen corporaliter ire recusat? Ad seruum uero centurionis non inuitatur,  et tamen se corporaliter ire pollicetur; reguli filio per corporalem presentiam non dignatur adesse, centurionis uero seruo non dedignatur occurrere: quid est hoc, nisi quod superbia nostra reconditur, qui in hominibus non naturam, qua ad imaginem Dei facti sint, sed honores et diuitias ueneramur. Redemptor uero noster, ut ostenderet, quia que alta sunt hominum, sanctis despicienda sunt, et que despecta sunt hominum, despicienda non sunt, ad filium reguli ire noluit, ad seruum autem centurionis ire paratus fuit.

Credidit homo sermonem, quem dixit ei iehsu, et ibat. Incipiebat enim fidem habere in sermone Iesu, et qui ex parte dubius uenit, fidelis recessit, et ideo sanitatem filii meruit.


Iam autem eo descendente, serui occurrerunt ei, dicentes: Quia filius eius uiueret, interrogabat ergo horam ab eis, in qua melius habuerat, et dixerunt ei: Quia heri hora septima reliquit eum febris. Septenarius numerus sanctificatus est in donis sancti Spiritus, in quo sanitas omnibus credentibus datur, constat. Quia in sancto Spiritu, qui est donum Dei, remissio est omnium peccatorum credentibus. Septenariusque numerus si diuiditur in tria et quatuor, sanctam Trinitatem significat. In trinario numero, et omnium creaturarum perfectionem, in quaternario propter quatuor elementa plenaria, et quatuor plagas mundi, et quatuor anni tempora, que omnia ex ipso et per ipsum et in ipso creata sunt, constant et gubernantur, quoniam in ipso uiuimus, mouemur  et sumus.

Cognouit ergo pater, quia illa hora erat, in qua dixit ei: Filius tuus uiuit, et credidit ipse, et domus eius tota. Quia nuntiatus est ei filius sanus, ad solum ergo sermonem crediderunt plures Samaritani, ad illud autem miraculum, sola domus illa credidit, que res protendit in multitudinem fidem gentium, et in paucitate fidei Iudeorum. Gentes uero solo sermone, id est, predicatione apostolica crediderunt, Iudei uero signa uiderunt ipsum Dei filium facientem, et tamen pauci crediderunt ex eis.



HEBDOMADA XXIII POST PENTECOST.



EPISTOLA AD PHILIPPENSES, CAP. I.

»Confidimus in Domino Iesu, quia qui cepit in  uobis opus bonum, ipse perficiet, usque in diem Christi Iesu. Sicut est mihi iustum hoc sentire pro omnibus uobis, eo quod habeam uos in corde et in uinculis meis. Et in defensione et confirmatione Euangelii, socios gaudii mei omnes uos esse. Testis enim mihi est Deus, quomodo cupiam uos omnes in uisceribus Iesu Christi. Et hoc oro, ut caritas uestra magis ac magis abundet in scientia et in omni sensu, ut probetis potiora, et sitis sinceri, et sine offensa in diem Christi, repleti fructu iustitie, per Iesum Christum in gloriam et laudem Dei.«

Confidimus in Domno Iesu, quia qui cepit in uobis opus bonum, ipse perficiet. Ac si diceret: Confidendo  impetrare ceptam doctrinam, siue gratiam scientie largiendo consummari in uobis.

Usque in diem Christi. Id est, usque in diem, quo de corpore recedatis, ex quo iam ad Domini unusquisque reseruetur aduentum, siue usque in diem Christi, id est, usque in diem iudicii.

Sicut est mihi iustum hoc sentire pro omnibus uobis. Ac si diceret: Charitas me hec sentire facit pro uobis, quod perficietis opus quod cepistis usque in diem, siue mortis, siue iudicii, quia caritas omnia sperat.

Eo quod habeam uos in corde et in uinculis meis. Ac si diceret: Tantum uos diligo, ut mihi memoriam uestri nec uis tribulationis, nec sollicitudo defensionis auferat.


Et in defensione et confirmatione Euangelii. Confirmatio Euangelii est constans tolerantia predicantis.

Socios gaudii mei omnes uos esse. Ac si diceret: Hoc sentio de uobis et credo, quia sicut mee tribulationis socii estis, ita eritis et gaudii sempiterni. Siue, sicut scio uos Euangelio credidisse, ut etiam in tribulationibus meis, et eius defensione mecum pariter gaudeatis.

Testis enim mihi est Deus, quomodo cupiam omnes uos in uisceribus Iesu Christi. Ac si diceret: Ita uos desidero, tanquam uiscera Christi, siue cupiam uos eius inesse uisceribus.

Et hoc oro, ut caritas uestra magis ac magis abundet in scientia et omni sensu. Notandum quia  scientibus maiorem scientiam adhuc deprecetur, ut sinceri in omnibus esse preualeant, siue in scientia et sensu, id est, in intelligentia littere et spirituali mysterio.

Ut probetis potiora, etc. Sinceritas materia est, que naturam suam seruat, et nulla extrinsecus corruptione fucata, et semper in melius proficit, non in peius. Siue sinceros, id est, non reddentes malum pro malo, siue offensionem per malum exemplum.

Repleti fructu iustitie per Iesum, etc. Id est, ut non solum sinceri ab omni corruptione sitis, sed etiam fructu iustitie abundetis, exemplo Christi, qui non solum malitiam non habet, sed etiam bonitate redundat. Quod autem dicit: In gloriam et laudem Dei, ac si dicat: Ut glorietur et laudetur Deus in  actibus uestris, siue sit gloria in operibus, et laus in sermonibus uestris.



EuANGELIUM MATTHAEI, CAP. XuIII.

»Simile est regnum celorum homini regi, qui uoluit rationem ponere cum seruis suis. Et cum cepisset rationem ponere, oblatus est ei unus, qui debebat decem millia talenta. Cum autem non haberet unde redderet, iussit eum dominus eius uenundari et uxorem et filios et omnia que habebat et reddi. Procidens autem seruus ille, rogabat eum, dicens: Patientiam habe in me, et omnia reddam tibi. Misertus autem dominus serui illius, dimisit eum, et debitum dimisit illi. Egressus autem seruus ille inuenit unum de conseruis suis,  qui debebat ei centum denarios. Et tenens suffocabat eum, dicens: Redde quod debes? Et procidens conseruus eius, rogabat eum, dicens: Patientiam habe in me, et omnia reddam tibi. Ille autem noluit, sed abiit et misit eum in carcerem, donec redderet debitum. uidentes autem conserui eius, que fiebant, contristati sunt ualde. Et uenerunt et narrauerunt domino suo omnia que facta fuerant. Tunc uocauit illum dominus suus, et ait illi: Serue nequam, omne debitum dimisi tibi, quoniam rogasti me. Nonne ergo oportuit et te misereri conserui tui, sicut et ego tui misertus sum? Et iratus dominus eius, tradidit eum tortoribus, quoadusque redderet uniuersum debitum. Sic et pater meus celestis faciet uobis, si non remiseritis unusquisque  fratri suo de cordibus uestris.«

Simile est regnum celorum homini regi, qui uoluit rationem ponere cum seruis suis.  Quod oblatus est debitor domino decem millium talentorum, et iussit eum uenundari, et uxorem eius et filios et omnia que habebat et reddi, intelligendum est decem preceptorum legis eum fuisse debitorem, et pro cupiditate atque operibus suis, tanquam uxorem et filios penas soluere debuisse, quod est pretium eius. Pretium enim uenditi, supplicium damnati intelligitur. Quod dixit: Noluit ignoscere conseruo suo, sed abiit et misit eum in carcerem, etc., intelligendum: Tenuit contra eum hunc animum, ut supplicia illi uellet. Conserui autem, qui narrauerunt domino, que fiebant, potest intelligi Ecclesia, que  et illum soluit, et illum ligat.

 Precepit itaque Petro sub comparatione regis et domini et serui, qui debebat decem millia talentorum, a domino rogans ueniam impetrauerat, ut ipse quoque dimittat conseruis suis minora peccantibus. Si enim ille rex et dominus seruo debitori decem millia talentorum tam facile dimisit, quanto magis serui conseruis suis debent minora dimittere! Quod ut manifestius fiat, dicamus sub exemplo. Si qui nostrum commiserint adulterium, homicidium, sacrilegium, maiora crimina, decem millium talentorum, rogantibus dimittantur eis, ut et ipsi dimittant minora peccantibus. Sin autem ob factam contumeliam simus implacabiles, et propter amarius uerbum perpetes habeamus discordias, nonne  nobis uidemur recte redigendi in carcerem, et sub exemplo operis nostri hoc agere, ut maiorum nobis delictorum uenia non relaxetur?



ITEM AUGUSTINUS.

Interrogauit Petrus magistrum, quoties ignosceret fratri, qui in illum peccasset, et quesiuit utrum sufficeret usque septies. Respondit illi Dominus: Non solum septies, sed usque septuagies septies, deinde narrauit similitudinem ualde terribilem: Quia simile est regnum celorum homini patrifamilias, qui posuit rationem cum seruis suis, in quibus inuenit debitorem decem millium talentorum. Omnis homo et debitor est, et debitorem habet. Debitor est Dei, et debitorem habet fratrem suum. Quis est enim,  qui non sit debitor Dei? nisi in quo nullum possit inueniri peccatum. Quis est autem qui non habeat debitorem fratrem suum, nisi in quem nemo peccauit? Debitor est ergo omnis homo habens debitorem, et Deus iustus constituit regulam in debitore tuo, quod facit et ipse cum suo. Duo ergo sunt opera misericordie, que nos liberant, que breuiter ipse Dominus posuit quodam loco in Euangelio: Dimittite et dimittetur uobis: date et dabitur uobis. Dimittite et dimittetur uobis, ad ignoscendum pertinet. Date et dabitur uobis, ad prestandum beneficium, uel eleemosynam pertinet. Ignosci uobis uultis, ignoscite; remittite et remittetur uobis; accipere uultis, date, et dabitur uobis. Sed hoc potest mouere, quod et Petrum mouit: Quoties debeo, inquit, ignoscere?  Sufficit usque septies? Non sufficit, ait Dominus: non dico septies, sed usque septuagies septies. Iam tu enumera quoties in te peccauerit frater tuus; si potueris uenire usque ad uigesimam et septuagesimam octauam culpam, ut transeas 490. Tunc molire uindictam. Itane uerum est, quod dicit, et uere ita se habet, ut si peccauerit 490 ignoscas. Si autem peccauerit 560, iam liceat tibi non ignoscere. Audeo dicere: Et si 490 peccauerit, ignosce: et si centies peccauerit, ignosce. Et quid dicam toties, et toties, omnino quoties peccauerit ignosce. Non enim sine causa Dominus 490 dixit, cum omnino nulla culpa sit, quam non debeamus ignoscere. Ecce ille ipse seruus, cuius debiti inuentus est debitor? decem talentorum debebat puto, quia decem talentorum, ut  parum sit, decem peccatorum sunt. Nolo enim dicere unum talentum, quod peccata concludat. Seruus autem ille quantum debebat? centum denarios debebat. Iam plus est quam 490, et tamen iratus est Dominus, quia ei non dimisit. Non solum enim centum plus sunt quam 490, sed centum denarii forte 1000 asses sunt. Sed quid ad decem talentorum? At per hoc omnes culpas, que in nos committuntur parati simus ignoscere, si nobis desideramus ignosci. Quotidie nos prosternimur et dicimus: Dimitte nobis debita nostra, sicut et nos dimittimus debitoribus nostris. Que debita? omnia, an aliquam partem? respondebimus omnia. Sic ergo et tu debitori tuo. Hanc ergo regulam ponis, hac conditione loqueris, hoc pacto et placito cum Deo obligaris. Quid ergo  sibi uult 490. Audite, fratres, magnum mysterium, mirabile sacramentum. Mattheus cepit ab Abraham, et peruenit usque ad Ioseph descendendo. Lucas autem ascendendo cepit numerare, cur ille descendendo, ille ascendendo? Mattheus generationem Christi commendabat, qua descendit ad nos, ideo quando natus est Christus, cepit numerare descendens. Lucas autem, quia tunc cepit numerare, quando baptizatus est Christus. Ubi est initium ascensionis, ascendendo numerare cepit. Numerando autem compleuit generationes 77 a quo numerabat, intendite hodie a quo exortus est numerare, usque ad ipsum Adam, qui primus peccauit, et nos cum peccati obligatione generauit, peruenit usque ad Adam,  et numerantur generationes 77; a Christo usque Adam 77; ab Adam usque ad Christum 77. Si ergo nulla generatio pretermissa est, nulla culpa preteritur, ubi non debeat ignosci. Nam ideo ipse 77 generationes enumerauit, quem numerum Dominus in peccatorum remissionem commendauit, quoniam a baptismo cepit numerare, ubi omnia peccata soluuntur, deinde paulo diligentius interroga ipsius numeri secretum, latebrasque eius inquire, pulsa diligentius, ut aperiatur tibi iustitia que lege constat. Lex in decem preceptis commendatur, ideo ille debitor decem talentorum, ipse est ille memorabilis decalogus scriptus digito Dei, qui traditus populo per Mosen famulum Dei. Debitor ergo ille decem talentorum omnia peccata significat, propter  numerum legis. Debebat et ille decem denarios, non abhorret ab eodem numero. Nam et centies centum decem millia, et decies deni centum, et ille decem talentorum, et ille decies decem. Legitimo ergo numero non recessum est, in quo utroque inuenies utraque peccata, uterque debitor, et uterque uenie deplorator et impetrator, sed ille seruus malus, seruus ingratus, iniquus noluit rependere quod accepit, noluit prestare quod illi indigno prestitum fuit. uidete ergo, fratres, quisquis incipit a baptismo, liber exit, remissa sunt illi decem talentorum, cum exierit et inuenerit conseruum suum debitorem, obseruet ergo ipsum peccatum, quod quia bene puto significet numerus undenarius. Lex enim denarius, peccatum undenarius. Lex per decem, peccatum per undecim.  Quare peccatum per undecim? Quia transgressio denarii est, ut uenias ad undenarium. In lege autem modus fixus est, transgressus es, peccasti. Iam ubi transgrederis denarium, ad undenarium uenis. Ideo magnum mysterium, quando iussum est tabernaculum fabricari, multa ibi numerosa dicta sunt in magno sacramento, inter cetera, uel ex cilicina iussa sunt fieri, non decem sed undecim, quia per cilicium ostenditur confessio peccatorum.  Prouocatus apostolus Petrus interrogat quoties fratri in se peccanti dimittere debeat, et cum interrogatione profert sententiam: Usque septies? cui respondit Dominus: Non usque septies, sed usque septuagies septies, id est, quadringentis nonaginta uicibus, ut toties peccanti fratri dimittere, et in die quoties  ille peccare posset.

 Quod autem amplius queris, uis nosse omnia peccata contineri numero isto 77? omnia ergo peccata dixit, quando 77 dixit: quia illud 11 due septies fiunt, id est, ubi significatur peccatum due septies fiunt 77. Omnia ergo peccata dimitti uoluit, qui ea septuagesimo septimo numero presignauit. Nemo contra se teneat non ignoscendo, ne contra illum teneatur, quando orat, dicit enim ille Deus: Dimittite et dimittetur uobis. Sed ego prior dimisi, dimitte, et tu uel postea, nam si non dimiseris reuocabo te, et quidquid tibi dimiseram replicabo tibi. Non enim mentitur ueritas, non enim fallit, aut fallitur Christus, qui subiecit, et ait: Sic et  uobis faciet Pater uester, qui est in celis. Inuenisti patrem, imitare patrem. Si enim imitari non uis, exheredaberis: Faciet ergo ista uobis, ait, pater uester celestis, si non remiseritis unusquisque fratri suo de cordibus uestris. Ne dicas in lingua: Ignosco, et corde differas supplicium minando uindictam, nouit Deus, ubi dicas, uocem tuam, homo, audit, conscientiam tuam Deus inspicit. Si dices: Dimitto, dimitte. Melius clamas ore, et dimittes in corde, quam blandiaris ore crudelis corde. Iam ergo obseruant pueri indisciplinati, et disciplina est pueris danda, et nolunt uapulare, qui sic perscribunt nobis, quando uolumus dare disciplinam, peccaui, ignosce mihi, ignoui: Et iterum peccat, ignosce, ignoui: Peccat tertio, ignosce, ecce tertio, ignoui, iam quarto, uapulet:  et ille ignosce, ignoui, et quarto ignoui, et quinto ignoui, et sexto ignoui et septimo, iam uapulet. Et ille num septuagies septies fatigatur ac perscriptione seueritas discipline dormit, repressa disciplina seuit impunita nequitia. Quid ergo faciendum est? Corripiamus uerbis, et si opus est et uerberibus, dilectione hoc faciamus. Dimittamus culpam, a corde abigamus quod nocet a fratre. Ideo enim Dominus subdidit: De cordibus uestris, ut si per caritatem imponitur disciplina de corde, lenitas non recedat. Sic ergo ista nouerimus, fratres mei, ut fratres nostros, qui peccauerint, omnimodo diligamus de corde nostro, caritatem in eos non dimittamus, et disciplinam, cum opus est, debemus, ne per solutionem discipline, uel crescat nequitia, et  incipiamus propter hoc Deo accusari, quia recitatum est nobis: Peccantem coram omnibus argue, ut ceteri timorem habeant . Certe solus cum solo uerum est, distingue tempora, et soluis questionem, uerum est, si peccatum in secreto est, in secreto corripe, si peccatum publicum est, et apertum publice corripe, ut ille emendetur, et ceteri timeant.

Sic et pater meus, etc. Formidolosa sententia, si iuxta nostram mentem sententia Dei flectitur atque mutatur, si parua fratribus non dimittimus, magna nobis a Deo non dimittentur. Et quia potest unusquisque dicere: Nihil habeo contra eum, ipse nouit, habet Deum iudicem, non mihi cura est, quid uelit agere, ego ignoui ei, confirmat sententiam suam, et omnem simulationem ficte pacis euertit dicens: Si  non remiseritis unusquisque fratri suo de cordibus uestris.



HEBDOMADA XXIu POST PENTECOST.



EPIST. BEATI PAULI APOSTOLI AD PHILIP., CAP. III.

»Imitatores mei estote, et obseruate eos qui ita ambulant, sicut habetis formam nostram. Multi enim ambulant quos sepe dicebam uobis, nunc autem et flens dico, inimicos crucis Christi, quorum finis interitus, quorum Deus uenter est, et gloria in confusione ipsorum qui terrena sapiunt. Nostra autem conuersatio in celis est. Unde etiam saluatorem exspectamus, Dominum nostrum Iesum Christum, qui reformabit corpus humilitatis nostre,  configuratum corpori claritatis sue, secundum operationem uirtutis sue, qua etiam possit subiicere sibi omnia.«

Imitatores mei estote. Id est, me sequimini, me fideliter imitamini, non falsos apostolos.

Et obseruate eos qui ita ambulant.  Dupliciter dicitur obseruare, uel ad imitandum, ut hic, uel ad cauendum, sicut ad Romanos ait: Obseruate eos qui dissensiones et offendicula faciunt .

Sicut habetis formam nostram. Id est, formam doctrine nostre.

Multi enim ambulant, quos sepe dicebam uobis. De ipsis dicit qui spem passionis Christi, per quem peccata dimissa sunt, auferentes, in legis ceremoniis  collocabant. Potest et de Iouinianistis interpretari, qui ieiuniorum afflictiones et omnes corporis cruciatus in luxuriam et epulas conuerterunt.

Nunc autem et flens dico, inimicos crucis Christi. Notandum, quo affectu omnium salutem optauerit, qui etiam inimicos crucis Christi deflebat, ultro in interitum properantes.

Quorum finis interitus, etc. Qui enim in carne seminant, inquit Apostolus, de carne et metent corruptionem, qui enim se in hoc putant Deo seruire, si comedant et uoluptates uentris et desideria compleantur carnis, eorum Deus dicitur uenter, non audientes Prophetam dicentem: Cum manducaueritis et biberitis, nonne uobismetipsis manducatis et bibitis uobismetipsis? Gloria, dicit, circumcisionis, in confusione,  id est in pudendis uerecundi membri; qui terrena sapiunt, dicit, id est, qui carnem legem obseruant.

Nostra autem conuersatio in celis est. Hoc non potest dicere terrenis uiciis mancipatus.

Unde etiam saluatorem exspectamus, etc. Ac si diceret: Caput nostrum in celo est, ubi et nos iam per desiderium conuersamur, et quia celestis est ille, quia caput est nostrum, de celo exspectamus eum uenturum.

Qui reformabit corpus humilitatis nostre, configuratum corpori, etc. Hoc quidem monstrauit in morte, cum uino et bibentibus et unum ex mortuis sui corporis configurauit exemplum resurrectionis ostendens in mortuis et uiuis.


Secundum operationes uirtutis sue, etc. Ac si diceret: non solum confirmauit nos exemplo resurrectionis, sed etiam corpori suo omnia fecit esse subiecta, et secundum hanc potentiam qua sibi cuncta subiecit. Intelligimus eum omnia posse et filium omnipotentis esse.

Itaque fratres mei karissimi. Ac si diceret: Quia perfecti estis in fide, perfecti estis in conuersatione, in sola Christi fide spem ponentes, et in conuersatione celesti conuersantes, quia de uobis in presenti tempore letificor, et in futuro coronabor.

Euodiam rogo et Syntychen deprecor idipsum sapere in Domino. Id est, unum et idipsum sentire de fide, et equaliter credere in Domino.


Etiam rogo, et te Germane compar. Quod dixit: Germane, proprium posuit nomen. Germanus enim uocabatur. Quod uero dixit compar, intelligitur officii uel fidei.

Adiuua illas que mecum laborauerunt in Euangelio. He mulieres religiose et scientes erant, quas Apostolus ut adiuuet eas Germanum admonet. Quod dicit: Mecum laborauerunt, subauditur in uerbo fidei predicando. Docebant enim in suo sexu per domos, in ecclesiis autem reticebant. Ab ipso enim Paulo predicandi officium mulieribus in Ecclesia tollitur, ubi ait: Mulieres in Ecclesia taceant.

Cum Clemente et ceteris adiutoribus meis. Clemens philosophus et magne doctrine uir erat, qui postea Romane presul Ecclesie fuit.


Quorum nomina sunt in libro uite. Id est, in memoria eterna. De hoc enim in libro Psalmista Domino ait: Imperfectum meum uiderunt oculi tui, et in libro tuo omnes scribentur . Et apostolis Dominus ait: Gaudete, quia nomina uestra scripta sunt in celo . Et e contrario de reprobis Dauid ait: Deleantur de libro uiuentium, et cum iustis non scribantur.

Gaudete in Domino semper, iterum dico gaudete. Ac si diceret: Gaudete in Domino, qui in seculari gaudio non gaudetis. Beati enim qui lugent, quoniam ipsi consolabuntur. Quod repetit iterum: Dico gaudete, uel ut magis ac magis gaudium confirmetur, uel pro gaudio corporis et anime in prosperis et aduersis, ut confortentur in Domino.


Modestia uestra nota sit omnibus hominibus. Iudeis scilicet et gentibus, omnibusque qui uos persequuntur, nota sit modestia uestra. Modestia enim mansuetudo uel pudor, siue probitas intelligitur. Scriptum est enim: uideant opera uestra bona, et glorificent patrem uestrum, qui est in celis .

Dominus prope est, nichil solliciti sitis. Ac si diceret: Quia Dominus prope est his, qui tribulato sunt corde, ideo de ingruentibus malis nichil solliciti sitis, cum defensorem uobis Deum esse noueritis. Potest et sic intelligi, iuxta Euangelium. Nolite cogitare quid manducetis, aut quid induamini, scit quod opus est uobis, et antequam petatis agnoscit .

Sed in omni oratione. Id est, non cum murmuratione,  atque tristitia, ne forte tribulationibus afflicti, in aliquo murmuretis, et uestra oratio fiat indigna auribus Dei, obsecro ut omnia cum oratione apud uos pacifice fiant.

Et obsecratione cum gratiarum actione. Oratio dicitur, que pro peccatis preteritis fit, obsecratio uero pro uirtutibus adipiscendis, gratiarum actio pro beneficiis Dei.

Petitiones uestre innotescant apud Deum. Non sic accipiendum est, tanquam Deo innotescant, qui eas et antequam essent nouerat. Sed nobis innotescant apud Deum, per tolerantiam, non apud homines per iactantiam. Aut forte innotescant, etiam apud angelos, qui sunt apud Deum, ut quodammodo eas  offerant Deo, et de his consulant, et quod eo iubente implendum esse cognouerint, sicut oportere cognouerint, hoc nobis uel euidenter uel latenter apportent. Dixit enim Angelus homini: Cum oraretis, ego obtuli orationem uestram in conspectu claritatis Dei.

Et pax Dei, que exsuperat omnem sensum, etc. Quem, nisi nostrum, aut fortasse etiam sanctorum angelorum; non enim et Dei: si ergo sancti et Dei pace uicturi sunt, profecto in ea pace uicturi sunt, que superat omnem sensum, quoniam nostrum quidem superat, non est dubium. Si autem superat et angelorum, ut nec ipsos excepisse uideatur, qui ait: Omnem intellectum, secundum hoc dictum esse debemus accipere, quia pacem Dei, qua Deus ipse pacatus  est, sicut Deus nouit, non eam nos sic possimus nosse, nec ulli Angeli. Superant itaque omnem sensum non dubium, quod preter suum, sed quia et nos pro modo nostro pacis eius participes facti, summam in nobis atque inter nos, et cum ipso pacem, quantum nostrum summum est obtinebimus isto modo, pro suo modo sciunt eam sancti angeli, homines autem nunc longe infra, quantumlibet prouentu mentis excellant. Considerandum est enim, quantus uir dicebat: Ex parte scimus, et ex parte prophetamus, donec ueniat quod perfectum est.



EuANGELIUM MATTHAEI, CAP. XXII.

»Abeuntes Pharisei, consilium inierunt ut caperent eum in sermone. Et mittunt ei discipulos  suos cum Herodianis, dicentes: Magister, scimus quia uerax es, et uiam Dei in ueritate doces, et non est tibi cura de aliquo. Non enim respicis personam hominum. Dic ergo nobis: Quid tibi uidetur. Licet censum dari Cesari, aut non? Cognita autem iehsu nequitia eorum, ait: Quid me tentatis, hypocrite? Ostendite mihi numisma census. At illi obtulerunt ei denarium. Et ait illis iehsu: Cuius est imago hec, et superscriptio? Dicunt ei: Cesaris. Tunc ait illis: Reddite ergo que sunt Cesaris Cesari, et que sunt Dei Deo.«

Abeuntes Pharisei consilium inierunt, ut caperent eum in sermone, etc.  Nuper sub Cesare Augusto Iudea subiecta Romanis, quando in toto orbe est celebrata descriptio, stipendiaria facta fuerat, et  erat in populo magna seditio, dicentibus aliis: pro securitate et quiete, qua Romani pro omnibus militarent, debere tributa persolui. Phariseis uero, qui sibi adplaudebant in iustitia, e contrario nitentibus, non debere populum Dei, qui decimas solueret, et primitiua daret, et cetera que in lege scripta sunt, humanis legibus subiacere. Cesar Augustus Herodem filium Antipatris alienigenam et proselitum Regem Iudeis constituerat, qui tributis preesset, et Romano pareret imperio. Mittunt igitur Pharisei discipulos suos cum Herodianis, id est, militibus Herodis, seu quos illudentes Pharisei, quia Romanis tributa soluebant, Herodianos uocabant, et non diuino cultui deditos. Quidam Latinorum ridicule Herodianos  putant, qui Herodem Christum esse crederent, quod nusquam omnino legimus.

Magister, scimus quia uerax es et uiam Dei in ueritate doces, et non est tibi cura de aliquo, non enim respicis personam hominum. Dic ergo nobis: quid tibi uidetur, licet censum dari Cesari, an non? Blanda et fraudulenta interrogatio, illuc prouocat respondentem, ut magis Deum quam Cesarem timeat, et dicat non debere tributa solui, ut statim audientes Herodiani, seditionis auctorem contra Romanos principes teneant.

Cognita autem iehsu nequitia eorum, ait: Quid me tentatis, hypocrite? Prima uirtus est respondentis, interrogantium mentem cognoscere, et non discipulos, sed tentatores uocare. Hypocrita ergo appellatur,  qui aliud est, et aliud simulat, id est, aliud opere agit, aliud uoce pretendit.

Ostendite mihi numisma census, at illi obtulerunt ei denarium. Sapientia semper sapienter agit, ut suis potissimum tentatores sermonibus confutentur: Ostendite mihi, inquit, denarium, denarius quippe est genus nummi, quod pro decem nummis imputabatur, et habebat imaginem Cesaris.

Et ait illis iehsu: Cuius est imago hec et superscriptio? Qui putant interrogationem saluatoris ignorantiam esse, et non dispensationem, discant ex presenti loco, quod utique potuerit scire iehsu cuius imago esset in nummo, sed interrogat ut ad sermonem eorum competenter respondeat.

Dicunt ei Cesaris. Tunc ait illis: Reddite que sunt  Cesaris Cesari, et que sunt Dei Deo. Cesarem non putemus Augustum, sed Tyberium significari priuignum eius, qui in locum successerat ipsius, sub quo et passus est Dominus. Omnes autem Reges Romani a primo C. Cesare, qui Imperium arripuerat, Cesares appellati sunt. Porro quod ait: Reddite que sunt Cesaris Cesari, id est, nummum, tributum et pecuniam, et que sunt Dei Deo, decimas, primitias et oblationes ac uictimas sentiamus, quomodo et ipse reddidit tributa pro se et Petro, et Deo reddit que Dei sunt, patris faciens uoluntatem.

 Aliter, reddite que sunt Cesaris Cesari, et que sunt Dei Deo. Quemadmodum Cesar a uobis exigit impressionem imaginis sue, sic et Deus. Ut quemadmodum illi redditur nummus, sic Deo  anima, lumine uultus eius illustrata atque signata, unde Psalmista: Signatum est, inquit, in nobis lumen uultus tui, Domine . Hoc quippe lumen est totum hominis, et uerum bonum, quod non oculis, sed mente conspicitur. Signatum autem dixit in nobis, tanquam denarius signatur regis imagine. Homo enim factus est ad imaginem et similitudinem Dei, quam peccando corrupit. Bonum ergo eius est, uerum atque eternum, si renascendo signetur.



HEBDOMADA XXu POST PENTECOST.



AD COLOSS., CAP. I.

»Non cessamus pro uobis orantes et postulantes, ut impleamini agnitione uoluntatis eius in  omni sapientia et intellectu spiritali, ut ambuletis digne Deo per omnia placentes, in omni opere bono fructificantes, et crescentes in scientia Dei, in omni uirtute confortati, secundum potentiam claritatis eius, in omni patientia et longanimitate cum gaudio.«

Non cessamus pro uobis orantes et postulantes. Id est, ex quo audiuimus dilectionem uestram et caritatem, et fidem quam habetis in Deum, non cessamus orare, ut impleamini uirtutibus spiritalibus, de quibus et sequitur:

Ut impleamini agnitione uoluntatis eius in omni sapientia et intellectu spirituali. Sapientia et intellectu impletur, qui non solum historicam, sed et spiritualem intelligentiam cognoscit.


Ut ambuletis digni, Deo per omnia placentes. Illi ambulant digni Deo, qui, per omnia ei placentes, exercent se sicut subditur.

In omni opere bono fructificantes, et crescentes in scientia Dei. Hic aperte exposuit, quod superius obscure dicebat, quomodo Deus det et bene uelle, et bene posse, ut possint fructificare uirtutibus, et inueteratam uincere consuetudinem, siue in passionibus carnis infirmitatem superare mentis.

In omni uirtute confirmati secundum potentiam claritatis eius. Id est, secundum uoluntatem eius, ut et uos sicut ille fecit patienter sufferatis omnia.

In omni patientia et longanimitate, cum gaudio, in Christo Iesu, etc. Ibi enim est uera longanimitas, et patientia exhibenda, ubi malitia ab aliquo  exercetur.



EuANGELIUM MATTHAEI, CAP. IX.

»Hec illo loquente ad eos, esse princeps unus accessit et adorabat eum, dicens: Domine, filia mea modo defuncta est, sed ueni, impone manum tuam super eam et uiuet. Et surgens iehsu sequebatur eum et discipuli eius. Et ecce mulier que sanguinis fluxum patiebatur duodecim annis, accessit retro et tetigit fimbriam uestimenti eius. Dicebat enim intra se: Si tetigero tantum uestimentum eius, salua ero. At iehsu conuersus et uidens eam, dixit: Confide filia, fides tua saluam te fecit, et salua facta est mulier ex illa hora.«

Hec illo loquente ad eos, ecce princeps unus accessit et adorabat eum, dicens: Domine, filia mea modo  defuncta est, sed ueni, impone manum tuam super eam, et uiuet. Et surgens iehsu sequebatur eum et discipuli eius. Octauum signum est, in quo princeps suscitari postulat filiam suam, nolens de mysterio uere circumcisionis excludi. Sed subintrat mulier sanguine fluens, et octauo sanatur loco, ut principis filia, de hoc exclusa numero, ueniat ad nonum, iuxta illud quod in Psalmo dicitur: Aethiopiam preueniat manus eius Deo , et Cum intrauerit plenitudo gentium, tunc omnis Isrel saluus fiet .

 Princeps itaque synagoge, nullus melius quam ipse Moses intelligitur, unde bene secundum Lucam Iairus, id est illuminans, siue illuminatus uocatur. Quia qui accepit uerba uite dare  nobis, et per hec ceteros illuminat, et ipse a spiritu sancto, quo uitalia monita scribere uel docere possit, illuminatur. Cui, secundum Lucam filia unica erat, id est, synagoga, que sola legali institutione composita, quasi unica Mosi nata erat. Quasi duodecimo etatis anno, hoc est, tempore pubertatis appropinquante, moriebatur, quia nobiliter a prophetis educata, postquam ad intelligibiles annos peruenerat, postquam spirituales Deo fructus gignere debebat, subito errorum languore consternata, spiritualis uite uias ingredi desperabiliter omisit. Et si non a Christo succurreretur, horrendam per omnia corruisset in mortem.

Et ecce mulier que sanguinis fluxum patiebatur duodecim annis, accessit retro et tetigit, etc. In Euangelio  secundum Lucam scribitur, quod principis filia duodecim annos haberet etatis. Nota ergo eo tempore hec mulier, id est, gentium populus ceperit egrotare, quo gens crediderit Iudeorum. Nisi enim ex comparatione uirtutum, uitium non ostenditur. Hec autem mulier sanguine fluens non in domo, non in urbe accedit ad Dominum, quia iuxta legem urbibus excludebatur. Sed in itinere ambulanti Domino, ut dum pergit ad aliam, alia curaretur, unde dicunt et Apostoli: uobis quidem oportebat predicare uerbum, sed quoniam indignos uos iudicastis saluti, transgredimur ad gentes .

Dicebat enim intra se, si tetigero tantum uestimentum eius, salua ero. Accedit ad Dominum, tangit Ecclesia, quia eo per fidei ueritatem appropinquat.  Accedit autem retro siue iuxta, id est, quod ipse ait: Si quis mihi ministrat, me sequatur ; et alibi precipitur: Post Dominum Deum tuum ambulabis, siue, quia presentem in carne Dominum non uidens, peractis temporalis dispensationis sacramentis, eius iam per fidem cepit uestigia subsequi. Tangit autem fimbriam uestimenti, et undam restringit sanguinis, quia beatus et uere mundandus, qui uel extremam uerbi partem fidei manu contigerit. Nam rarus ualde, qui eius uel in pectore recumbere, uel caput mereatur pistica nardo perungere, cum et ille magnus fuerit, qui se indignum dicebat eius calceamenta portare, magna et illa que ungere pedes eius, et capillis suis tergere promeruit.

At iehsu conuersus et uidens eam, dixit: Confide,  filia, fides tua te saluam fecit, et salua facta est mulier, etc.  Ideo filia, quia fides tua te saluam fecit. Nec dixit: Fides tua te saluam factura est, sed saluam fecit, in eo, quod in me credidisti, iam salua facta es.



IN NATALI SANCTI ANDREAE.



EPISTOLA BEATI PAULI APOSTOLI AD ROMANOS, CAP. X.

»Corde enim creditur ad iustitiam, ore autem confessio fit ad salutem. Dicit enim Scriptura: Omnis qui credit in illum, non confundetur. Non enim est distinctio Iudei et Greci. Nam idem Dominus omnium, diues in omnes, qui inuocant illum. Omnis enim quicunque inuocauerit nomen  Domini, saluus erit. Quomodo ergo inuocabunt in quem non crediderunt? Aut quomodo credent ei quem non audierunt? Quomodo autem audient sine predicante? Quomodo uero predicabunt, nisi mittantur, sicut scriptum est: Quam speciosi pedes Euangelizantium pacem, Euangelizantium bona! Sed non omnes obediunt Euangelio. Isaias enim dicit: Domine, quis credidit auditui nostro? Ergo fides ex auditu, auditus autem per uerbum Christi. Sed dico: Nunquid non audierunt? Equidem in omnem terram exiuit sonus eorum, et in fines orbis terre uerba eorum.«

Corde enim creditur ad iustitiam, ore autem confessio fit ad salutem.  Qui uere et non falso confitetur ore Dominum Iesum, et corde credit  pariter et confitetur. Debet subiectus esse sapientie et iustitie et ueritati, et omnibus que Christus est, nec sibi ultra dominari permittat mammona, id est, neque auaritiam sibi ultra, neque iniustitiam, neque impudicitiam, neque mendacium dominari. Semel enim Iesum Christum Dominum confessa anima nulli horum debet seruire.

Dicit enim Scriptura, etc. Hoc autem apud Isaiam dictum est: Quod si omnis qui credit in eum non confundetur , confunditur autem omnis qui peccat sicut et Adam peccauit, et erubuit, et abscondit se, qui adhuc ruborem peccati incurrit, credere non uidetur.

Non enim est distinctio, etc. Nulla, inquit, est distinctio, inter Iudeos et Grecos, cum constet  omnes prius sub peccato fuisse, et omnes qui modo credunt per fidem Iesu Christi saluatos esse. Nam iustitia Dei per Christum, ad omnes ueniens qui credunt, siue Iudei sint, siue gentiles, purgatos eos a prioribus sceleribus iustificat, et capaces facit glorie Dei.

Nam idem, etc. Si iustitia nobis et ueritas et sapientia et sanctificatio, quod totum Christus est, dominetur, tunc nobis Dominus fit diues in omnibus. Hec enim sunt eius diuitie, ut pote in quo thesauri sapientie et scientie sunt absconditi. Quas tamen diuitias non dixit largiri eum omnibus hominibus, sed omnibus quicunque inuocauerint nomen eius. Neque enim omnes qui inuocauerint nomen Domini salui esse possunt, sed qui opera inuocatione digna  fecerit, ipse saluabitur.

 Dicit: Prope est Dominus omnibus inuocantibus eum in ueritate. Ubi tetragramaton [Figure: [Hebrew text] 2Kb] est, quod Hebrei tradunt Dei nomen ineffabile designari, et in alia scriptura legitur: Inuocabunt me, et non exaudiam eos; qui modo hic absolute ponitur, qui inuocauerit nomen Domini saluus erit, nisi in hac inuocatione intelligamus significatam fuisse sinceram, id est, cum humilitate cordis expressa sit, et Deus cum confessione ueri dogmatis inuocetur.

Quomodo ergo inuocabunt, in quem non crediderunt? Christo enim Iudei non crediderunt, et ideo non inuocant eum, in quem non crediderunt. Nam quod superius dicit: Omnis qui inuocauerit nomen  Domini, ad Christum Dominum docuit referendum. Nam et Enos et Moses et Aaron et Samuel inuocabant Dominum, et ipse exaudiebat eos. Sine dubio Christum Iesum inuocabant, et si inuocare nomen Domini, et orare Dominum unum atque idem est, sicut inuocatur Christus, et orandus est Christus, et sicut offerimus Deo patri primo omnium orationes, ita et Domino Iesu Christo, et sicut offerimus postulationes patri, ita offerimus postulationes et filio, et sicut offerimus gratiarum actiones Deo, ita et gratias referimus saluatori. Unum namque utrique honorem deferendum, id est, patri et filio, diuinus edocet sermo, cum dicit: Omnes honorificent filium, sicut honorificant patrem .

Aut quomodo credent ei, quem non audierunt?  Possumus sic intelligere, quia uel ipsum in carne positum, uel Apostolos eius predicantes de eo audire noluerint. Sic enim et ipse Dominus dicit: Qui uos audit, me audit, et qui uos spernit, me spernit . Potest autem et hoc intelligi, quod etiam nunc et semper Christus tanquam uerbum et ratio unicuique loquitur in corde, et de pietate doceat, de iustitia suadeat. De castitate, de pudicitia, et de omnibus simul uirtutibus protestetur, sicut et ipse dicit: Oues mee uocem meam audiunt.

Quomodo autem audient sine predicante? In hoc magis per predicantium sermonem Christum ostendit audire, in quibus secundum ea que supra diximus Christus loqui et docere monstratur.

Quomodo uero predicabunt nisi mittantur? Difficultas  mihi in hoc sermone uidetur exsurgere. Si enim ita intelligamus, quod propterea non predicent, quia non mittantur, nullo autem predicante non audient, non credentes autem non inuocabunt, non inuocantes, non saluabuntur. Colligitur ex his causa, qua non sunt saluati, ad uitium redeat auctoris, qui non miserit predicantes. Sed magis ad illum nos qui rectiorem intelligentie tramitem continet deflectamus. Et quod dixit: Quomodo autem predicabunt, nisi mittantur, sic accipiamus, quasi dicat Apostolus: Nos precones, predicatores Christi non possumus predicare, nec annuntiandi nobis uirtus ulla subsisteret, nisi adesset nobis ipse qui misit. Quod si predicantibus nobis audire non uultis, uestra iam culpa est, etsi audientes non creditis,  et non credentes non inuocatis, et non inuocantes salui esse nequitis, quia ergo missi sunt ad predicationem, idcirco de his qui ab ipso missi sunt, scriptum est:

Quam speciosi pedes euangelizantium bona. Illi sunt decori et speciosi pedes, qui perambulant per uiam uite. Secundum enim illum qui dixit: Ego sum uia, intellige decoros et speciosos euangelizantibus pedes, qui per talem uiam merentur incedere . Isti sunt pedes, quibus et cursum cucurrisse dicit, et sic currere ut comprehendat, id est, uigor anime, quo tenditur et preparatur ad celum. Gratifice autem pedes istos esse firmabis, quos iehsu discipulis lauat, et linteo quo precinctus est tergit. Quamuis  hoc ipsum quod dicit, euangelizare, interpretetur bona annuntiare, tamen bona intelliguntur, que annuntiat apostolis sancta Trinitas, id est, Pater et Filius et Spiritus sanctus. Hoc est enim, quod annuntiant Euangeliste secundum preceptum Domini dicentis: Ite, docete omnes gentes, baptizantes eos in nomine Patris et Filii et Spiritus sancti .

Sed non omnes obediunt Euangelio. Neque omnes ex gentibus Euangelio crediderunt, neque omnes ex Isrel, plures tamen, et multo plures ex gentibus, quam ex Isrel.

Isaias autem dicit: Domine, quis credidit auditui nostro? Quis, pro raro dictum est, uidetur tamen Isaias hec ex persona Apostoli prophetare, quibus  creditum fuerat predicationis officium, et ipsi cum raritate credentium, precipue de populo Isrel uiderunt, dicentes ad Dominum, Domine, quis credidit auditui nostro?

Ergo fides ex auditu, auditus autem per uerbum Christi. Hic uerbum Christi totam predicationem de Christo significat, neque enim illi soli crediderunt, qui uerbum ab ipso Domino audierunt, sed multo plures sunt, qui aliis eum predicantibus audierunt, sicut ipse Dominus ait: Beati qui non uiderunt et crediderunt. Omne ergo uerbum quod apostoli et si qui alii de Christo predicauerunt, hic Apostolus uerbum Christi esse pronuntiat.

Sed dico: Nunquid non audierunt? Equidem in omnem terram exiit sonus eorum, et in fines orbis  terre uerba eorum. Hoc de Psalmo sumptum est, ubi ait: Non sunt loquele neque sermones, quorum non audiantur uoces eorum , in quo pro linguarum et sermonum uarietate gentes sine dubio intelliguntur. Et notandum, quod in terram sonus exierit, et in fines orbis terre, non sonus, sed uerba peruenerint. Terra namque hoc loco imperitos et indocibiles homines dicit, ad quos non uerba, in quibus ratio fidei continetur et explanatio sapientie, sed sonus fidei cum manet, simplici predicatione peruenerit. Finem uero orbis terrarum, eruditiores quosque et prudentiores appellauerit. Finis enim perfectionem indicat rerum. Ad hos ergo tales non solum uoces, sed uerba et rationem peruenisse pronuntiat.



EuANGELIUM MATTHAEI, CAP. Iu.

»Ambulans autem iehsu iuxta mare Galilee, uidit duos fratres, Simonem, qui uocatur Petrus, et Andream fratrem eius, mittentes rete in mare, erant enim piscatores. Et ait illis: uenite post me, et faciam uos fieri piscatores hominum. At illi continuo relictis retibus, secuti sunt eum. Et procedens inde uidit alios duos fratres, Iacobum Zebedei et Ioannem fratrem eius in naui, cum Zebedeo patre eorum, reficientes retia sua, et uocauit eos. Illi autem statim relictis retibus et patre, secuti sunt eum.«

Ambulans autem iehsu iuxta mare Galilee.  Hoc mare propter terras adiacentes multis  uocatur nominibus, id est mare Galilee, lacus Cinareth, stagnum Genesar, mare Tiberiadis, lacus salinarum, et rel.

uidit duos fratres, Simonem qui uocatur Petrus, etc. Quare piscatores uocantur? ne quis estimaret, quod per eloquentiam predicatorum sermo Dei latius exiret. Non filii regum, non scribe primo uocati memorantur, sed piscatores.

 Piscatores et illitterati mittuntur ad predicandum, ne fides credentium, non uirtute Dei, sed eloquentia atque doctrina fieri putaretur.

 Bini uocantur, binique mittuntur et apte: ue enim, ait scriptura, soli, quia cum ceciderit, non habet subleuantem. Bina etenim doctrina est, dilectio Dei et dilectio proximi, qua pleni  bonum Testamentum predicant, id est, Legis et Euangelii.

Erant enim piscatores, et ait illis, etc.  Mihi uidetur non fortuitu contigisse, ut Petrus quidem et Andreas et filii Zebedei arte piscatores inuenirentur. Paulus uero arte faber tabernaculorum, et illi uocati ab arte capiendorum piscium, mutantur et fiunt piscatores hominum, dicente Domino: uenite post me, faciam uos piscatores hominum, non dubium, quin et Paulus, quia et ipse per Dominum meum Iesum Christum uocatus Apostolus est, simili artis sue transmutatione mutatus sit, ut sicut illi ex piscatoribus piscium, piscatores hominum facti sunt, ita et iste faciendis tabernaculis terrenis, ad celestia tabernacula construenda translatus  sit. Construit enim celestia tabernacula, docens unumquemque uiam salutis, et beatarum in celestibus mansionum iter ostendens, facit tabernacula Paulus, et cum ab Hierusalem in circuitu usque ad Illyricum replet Euangelium Dei, Ecclesias construendo, facit et ipse tabernacula.

Et procedens inde, etc.  Primum enim homo retia desiderii sui mittit in mare huius seculi, ut uelut pisces opera mortua capiat, sed misericorditer adueniens Christus, per compunctionem animi priora mutat instrumenta, ut iterum rete boni desiderii in seculi mare iactans, pisces bonarum uirtutum naui carnis ad portum uite afferat, relinquens fugitiuum diabolum, sic enim Zebedeus interpretatur. Quatuor apostolorum nomina duos populos  significant. Simon enim obediens, Petrus autem agnoscens interpretatur, significat populum Iudeorum, qui prius obediuit preceptis Domini, et agnouit creatorem suum. Id ipsum, et Iacobus, qui interpretatur supplantator, significat. Andreas uero interpretatur uirilis, significat populum gentium, qui in fide Christi uiriliter agit. Idipsum et Ioannes, qui Domini gratia interpretatur significat. Gratia enim Dei saluate sunt gentes. Nam et hec quatuor nomina in moribus uniuscuiusque hominis continentur, Simon obediendo Deo, Petrus agnoscendo peccatum suum, Andreas uiriliter sustinendo labores. Iacob uitia carnis supplantando, Ioannes Dei gratiam suscipiendo habentur. Siue hec quatuor nomina pro  quatuor principalibus intelligenda sunt uirtutibus. Tunc enim unusquisque obediens est, cum prudentiam agnoscendi peccata habuerit. Tunc uirilis est cum temperantiam sustinendi laborem apprehenderit. Tunc supplantator, cum fortitudinem uincendi uitia receperit. Tunc Dei gratia cum ueram iustitiam implendi mandata inuenerit.



INCIPIUNT LECTIONES PER ADuENTUM DOMINI. HEBDOMADA Iu ANTE NATALEM DOMINI, hoc est, PRIMA DOMINICA ADuENTUS,



AD ROM., CAP. XIII.


»Scientes quia hora est iam nos de somno surgere. Nunc autem propior est nostra salus quam cum credidimus. Nox precessit, dies autem appropinquauit. Abiiciamus ergo opera tenebrarum et induamur arma lucis, sicut in die honeste ambulemus. Non in comessationibus et ebrietatibus. Non in cubilibus et impudicitiis. Non in contentione et emulatione, sed induimini Dominum nostrum Iesum Christum.«

Scientes quia hora est iam nos de somno surgere.  Sunt anime, oculi, aures, manus, pedes, etc. Que singula non membra corporalia, sed uirtutes dicimus esse, quibus ad unumquodque mouere opus est. Ergo anime somnus quidem secundum oculos suos, si enim non agit tempore opportuno  que Dei sunt, sed desidia torpescit, merito dormire dicitur; idcirco Paulus preco Christi circumiens mundum in somno desidie positum annuntiat adesse iam lucem, et tempus ut surgatur a somno, et tempus ignorantie relinquatur.

Nunc enim propior est nostra salus quam cum credidimus. Nostra salus, id est, uita futura in celo, que quotidie labescentibus diebus appropinquat, et spatia que preteritis augentur, futuris sine dubio imminuuntur, et ideo propior fit quotidie nostra salus, id est, redemptio nostra, que est uita perpetua, quam cum credidimus, unde et Dominus ait: Leuate capita uestra, quoniam appropinquat redemptio uestra .

Nox precessit, dies autem appropinquauit. Noctem  dicit tempus illud, quo ignorantia hominibus dominata est. Diem uero nominat tempus illud, quo iustitia solis aduentura decrescentibus tenebris agnitio ueritatis aduenit. Siue nox est infidelitas, lux fides. Siue nox presens mundus usque ad iudicium, dies tempus post finem seculi. uerum sciendum est aduentum lucis huius, et diei duplici modo accipiendum. Generaliter omnibus, et unicuique specialiter. Generaliter cum dies futuri seculi aduenerit, ad cuius comparationem presentis huius mundi spatium tenebre appellantur. Singulariter unicuique, cum Christus in corde est, diem illi facit, cum ignorantia tenebras illi generat.

Abiiciamus ergo opera tenebrarum, et induamur  arma lucis, sicut in die honeste ambulemus. Opera tenebrarum sunt actus illi, qui a Deo alieni sunt, que carnis opera appellantur, in his qui carnem suam luxurie et impudicitie, non sanctitati, neque Domino manciparunt. Arma uero lucis, sunt omnium assumptio uirtutum, in quibus quasi in die honeste et confidenter ambulamus.

Non in comessationibus et ebrietatibus. Comessatio mense collatio est. Siue comessationes dicuntur inhonesta et luxuriosa conuiuia, quibus comes est turpissima temulentia.

Non in cubilibus et impudicitiis. A fedis cubitationibus cubilia appellata sunt, que non tam rationabilibus uideantur hominibus, quam feris et belluis conuenire. Impudicitia dicitur irreligiositas, et sine  uerecundia turpitudo.

Non in contentione et emulatione. Illa que superius dixit carnis sunt uitia, hec uero anime, quamuis omnia simul carnis opera et tenebrarum dicantur, quia reuera contentio et emulatio in malis eorum est, qui secundum carnem uiuunt, et qui in tenebris ambulant; qui autem in luce est, et sicut in die honeste ambulat, nichil per contentionem, neque per inanem gloriam gerit, hic emulatio inuidentia intelligitur.

Sed induimini Dominum Iesum Christum. Modo exponit, quod superius dixit, induamus arma lucis. Christus enim omnium sanctorum suorum arma lucis efficitur. Frequenter enim diximus Christum sapientiam esse et iustitiam et sanctificationem et  ueritatem, et omnes uirtutes, quas utique qui assumpserit Christum dicitur induisse, si enim hec omnia Christus est, necessario qui hec habet et Christum habet.



EuANGELIUM MATTHAEI, CAP. XXI.

»Cum appropinquassent Hierosolymis, et uenissent Bethphage ad montem Oliueti. Tunc iehsu misit duos discipulos, dicens eis: Ite in castellum quod contra uos est, et statim inuenietis asinam alligatam, et pullum cum ea; soluite, et adducite mihi. Et si quis uobis aliquid dixerit, dicite: Quia Dominus his opus habet, et confestim dimittet eos. Hoc autem totum factum est, ut adimpleretur quod dictum est per Prophetam dicentem: Dicite filie Sion: Ecce rex tuus uenit tibi mansuetus, sedens  super asinam et pullum filium subiugalis. Euntes autem discipuli fecerunt sicut precepit illis iehsu. Et adduxerunt asinam et pullum et imposuerunt super eos uestimenta sua, et eum desuper sedere fecerunt. Plurima autem turba strauerunt uestimenta sua in uia. Alii autem cedebant ramos de arboribus et sternebant in uia. Turbe autem que precedebant, et que sequebantur clamabant, dicentes: Osanna filio Dauid, benedictus qui uenit in nomine Domini.«

Cum adpropinquassent Hierosolymis, et uenissent Bethphage ad montem Oliueti.  Bethphage autem domus bucce, siue domus maxillarum interpretatur, quia sacerdotum uiculus erat, et confessionis  portabat typumi, et erat situs in monte Oliueti, ubi lumen scientie, ubi laborum et dolorum requies est.

Tunc iehsu misit duos discipulos, dicens eis.  Non immerito posuit duo discipuli, ad exhibenda Domino animalia destinati duo predicatorum ordines, unus uidelicet in gentes, alter in circumcisione intelligi. Qui recte duo mittuntur, siue propter scientiam ueritatis et operationis munditiam, seu propter gemine dilectionis Dei uidelicet et proximi sacramentum tote orbe predicandum.

Ite in castellum quod contra uos est.  Contra apostolos enim erat, nec iugum doctrinarum uolebant accipere. Missi isti discipuli doctores significant, qui indocta ac barbara totius orbis loca,  quasi contrapositi castelli menia euangelizando penetrando destinauit.

Et statim inuenietis asinam alligatam et pullum cum ea; soluite, et adducite mihi. Intreuntes mundum predicatores sancti, inuenerunt populum nationum perfidie uinculis irretitum. Funiculis enim peccatorum suorum unusquisque constrictus erat, nec solum nationum, uerum etiam Iudeorum, omnes enim peccauerunt et egent gloria Dei. Asina quippe, que subiugalis et domita, synagogam, que iugum legis traxerat, pullus asine lasciuus et liber populum nationum significat, super quem nemo adhuc hominum sedit, quia nemo rationabilium doctorum frenum correctionis, quod uel linguam cohibere a malo, uel in arctam uite uiam ire cogeretur. Nemo  indumenta salutis quibus spiritualiter calefieret, populo gentium utilia suadendo contulerat, sederet namque super illum homo, si aliquis ratione utens, eius stultitiam deprimendo corrigeret.

Et si quis uobis aliquid dixerit: Dicite quia Dominus his opus habet, et confestim dimittet eos. In Luca scriptum est, quia Dixerunt domini eius ad illos: Quid soluitis pullum? et apte satis: Multos quippe habebat dominos, qui non uno dogmati et superstitioni deditus, sed pro libitu immundorum spirituum ad uarios diuersosque miser raptabatur errores, ad simulacra muta, prout ducebatur incedens.

Hoc autem totum factum est, ut impleretur quod dictum est per Prophetam, dicentem: Dicite filie Sion, etc. Hoc in propheta Zacaria scriptum est: Filia  Sion . Historialiter Hierusalem totam uel Sion, que in arte posita erat dicit: Spiritualiter uero sanctam significat Ecclesiam, ad quam Christus uenire dignatus est. Quod dicit Rex tuus, ac si dicat, non extraneus, non alienigena, sed proprius, mansuetus, id est, non ferox et immitis, ut ceteri, ipse enim de se ait: Discite a me, quia mitis sum et humilis corde .

Euntes autem discipuli fecerunt, sicut precepit eis iehsu, et adduxerunt asinam et pullum. Quid soluendo pullo contradixerant, audito Domini nomine, quiescunt, qui uenientibus ad salutem gentium doctoribus obsistebant, eatenus suas tenebras defenderunt, donec miraculis attestantibus, ueri possessoris  ac Domini uirtus emicuit, ac postquam fidei dominice potestas apparuit, cedentibus passim aduersariorum querelis liber credentium cetus ad Deum, quem corde portaret, adducebatur.

Et imposuerunt super eos uestimenta sua, et eum desuper sedere fecerunt. uestimenta apostolorum uel doctrina uirtutum, uel edisseratio scripturarum, uel certe ecclesiasticorum dogmatum uarietates intelligi possunt, quibus ille corda hominum ante nuda et frigida quo Christo possessore digna fiant, operit.

Plurima autem turba strauerunt uestimenta sua in uia. Portante Dominum asino multi uestimenta sua in uia sternunt, quia sancti martyres proprie se carnis amictu exuentes, simplicioribus Dei famulis uiam suo sanguine parant, ut uidelicet inoffenso  gressu mentis ad superne menia ciuitatis, quo iehsu ducitur incedant. Item saluator noster asellum sedens Hierusalem tendit, quando uniuscuiusque fidelis anima, regens uidelicet iumentum suum, ad pacem intime uisionis ducit iumentum, sed et etiam cum sancte Ecclesie uniuersaliter presidet, eam que in superne pacis desiderium accendit. Multi autem uestimenta sua in uia sternunt, quia corpora sua per abstinentiam edomant, ut ei iter ad Deum temperent, uel exempla bona sequentibus prebeant.

Alii autem cedebant ramos de arboribus, et sternebant in uia. Frondes uel ramos de arboribus cedunt, qui in doctrina ueritatis, uerba atque sententias patrum et doctorum eloquia carpunt, et hec in uia Dei ad auditoris animum uenientis humili predicatione  submittunt.

Turbe autem que precedebant et que sequebantur clamabant, etc. Precessit quippe Iudaicus populus, secutus est gentilis, et quia omnes electi, siue qui in Iudea esse poterant, siue qui nunc in Ecclesia existunt, in mediatorem Dei et hominum crediderunt, et credunt qui preeunt, et qui sequuntur, osanna clamabant. Osanna autem Latina lingua saluator dicitur. Ab ipso enim salutem et priores quesierunt, et presentes querunt, et benedictum qui uenit in nomine Domini confitentur, quoniam una spes, una fides est precedentium atque sequentium populorum.



HEBDOMADA III ANTE NATAL. DOMINI,  hoc est, DOMINICA II ADuENTUS.



EPISTOLA BEATI PAULI APOSTOLI AD ROMANOS, CAP. Xu.

»Quecunque scripta sunt, ad nostram doctrinam scripta sunt, ut per patientiam et consolationem scripturarum spem habeamus. Deus autem patientie et solatii det uobis idipsum sapere in alterutrum secundum Iesum Christum, ut unanimes uno ore honorificetis Deum et patrem domini nostri Iesu Christi. Propter quod suscipite inuicem, sicut et Christus suscepit uos in honorem Dei. Dico enim Iesum Christum ministrum fuisse circumcisionis. Propter ueritatem Dei, ad confirmandas promissiones  patrum. Gentes autem super misericordia honorare Deum, sicut scriptum est: Propterea confitebor tibi in gentibus, et nomini tuo cantabo. Et iterum dicit: Letamini gentes cum plebe eius. Et iterum: Laudate, omnes gentes, Dominum, et magnificate eum omnes populi. Et rursum Isaias ait: Erit radix Iesse, et qui exsurget regere gentes, in eum gentes sperabunt. Deus autem spei repleat uos omni gaudio et pace in credendo, ut abundetis in spe et uirtute spiritus sancti.«

Quecunque scripta sunt, ad nostram doctrinam scripta sunt.  Propter nos enim scriptum est, quod Abraham duos filios habuit, unum de ancilla, et unum de libera, ut nos sciamus, quia hec sunt allegorice duo Testamenta. Propter nos scriptum  est quod populus manducauit manna, et bibit aquam de petra, ut intelligamus, quia spiritualem escam potumque biberunt. Bibebant autem de spirituali, consequente eos petra. Petra autem erat Christus. Hec et his similia ad nostram doctrinam sunt scripta, quibus per Saluatoris aduentum sunt manifestata, qui autem intelligunt que scripta sunt, illud sine dubio inuenient, quod sequitur, id est, ut per sapientiam et consolationem Scripturarum spem habeamus ad Deum, quam habere non potest ille, qui nec credit, nec intelligit Scripturas.

Deus autem patientie et solatii det uobis idipsum sapere in alterutrum secundum Iesum Christum. Grandis Dei est ista benedictio, ut unum sapiant omnes, atque unum sentiant, et sicut sibi ita unusquisque  uelit et proximo. Multum enim ualet unanimitatis gratia, unde Saluator ait: Si duo uel tres in unum consenserint, quecunque petierint a Deo fiet eis . Aiunt Iudei de illis, qui in psalterio dicuntur, filii Chore, quorum nomina in Exodo inueniuntur, id est, Assyr, qui eruditio, et Helchana, qui possessio Dei, et Abiasaph, qui congregatio patris interpretatur, quod cum pater eorum peccasset, et una cum Dathan et Abiron segregarent se a cetu nefario, et sequestrati unanimiter ad Deum preces fudisse atque exauditos esse, et non solum ueniam pene, sed et prophetie gratiam meruisse, et hoc quoque eis a Deo prestitum, ne quid triste prophetare iuberentur, et ob hoc omnes psalmi, quicunque nominibus eorum attitulantur, nichil  triste aduersus peccatores, aut asperum continent, hoc protulimus, ut quanta sit unanimitas monstraremus.

Ut unanimes uno ore honorificetis Deum, et patrem Domini nostri Iesu Christi. Unum namque os dicitur, ubi unus atque idem per diuersorum omnia sensus et sermo procedit, et quia potest fieri, ut et in malitia aliqui unanimiter consentiant, et unum sapiant in peius, ob hoc addidit, secundum Iesum Christum.

Propter quod suscipite inuicem sicut et Christus suscepit uos in honorem Dei. Ad illud respicit, ubi occasione mundorum uel immundorum ciborum diuersa sentientes, abinuicem discrepabant, ac si diceret: Nihil de immunditia animalium iudicetis,  sicut et Christus immunditias credentium reputauit. Qui nullius obruit delictum, nec alicui reputauit peccatum, sed omnes in honorem suscepit. Quos enim suscepit Christus, docet eos ita agere debere, ut uidentes homines opera eorum bona glorificent patrem, qui in celis est.

Dico enim Christum Iesum ministrum fuisse circumcisionis, propter ueritatem Dei ad confirmandas promissiones patrum. Duplici modo hoc intelligi potest, siue quod circumcisionem in carne sua suscepit ipse, ut ex semine Abrahe ueniens compleret in seipso, que patribus fuerant repromissa, siue ut in carne sua minister circumcisionis fuisse dicatur: de qua idem Apostolus dicit: Non qui in manifesto Iudeus est, neque que in manifesto in carne circumcisio,  sed qui in occulto Iudeus et circumcisione cordis, que spiritu non littera fit, cuius laus non ex hominibus , sed ex Deo est, per huiusmodi circumcisionem certum est patrum promissiones esse completas.

Gentes autem super misericordiam honorare Deum. Sicut audire debent, quia illis Deus gratuitam misericordiam donauit; cui enim plus dimittitur, plus diligere debet.

Sicut scriptum est: Propterea confitebor tibi in gentibus, et in nomine tuo cantabo.  Tollit Iudeis arrogantiam, dum gentium salutem docet esse predictam, quamuis ipsis non fuerit nuntiatum, Christus in gentibus confitetur. Et iterum dicit:

Laudate, omnes gentes, Dominum, et magnificate  eum, omnes populi. Hec uox apostolorum est, prouocantium ad baptismum nouellum populum, ac si diceret: uos omnes Gentes, qui relictis simulacris, accessistis ad Deum per fidem, laudate eum, quod Dauid dicit: Magnificate eum omnes populi, et hortatur eos, qui ex Iudeis fuerant conuersi. Quod titulus ille pronuntiauit, quem super crucem Pilatus posuit, scriptum Hebraice, Grece et Latine, id est, Rex Iudeorum.

Et rursum Isaias ait: Erit radix Iesse, et qui exsurgit regere gentes in eum gentes sperabunt. Quoniam Iesse interpretatur in nostra lingua, est mihi. In aduentu ergo Christi omnis, qui credit ei, conuenienter dixit: Est mihi, quasi dicat ille, de quo Moses dixit: Qui est, misit me ad uos, ipse est mihi,  hoc est, in ipsum credo, et ipse est qui surrexit ex radice Iesse, et in ipso gentes sperabunt.

Deus autem spei repleat uos omni gaudio, et pace in credendo, ut abundetis in spe et uirtute spiritus sancti. Quia superios dixerat: In eum gentes sperabunt, coniungit gratanter: Deus spei; si enim scriptum fuisset superius, in ipsum gentes credunt, adiecisset sine dubio, Deus fidei, sed quia ab sperando gentes posuit, ideo Deum spei inuocat super eos qui sperant in eum, a quo eis et benedictionis munus precatur augeri. Est autem benedictio huiusmodi, ut repleantur omni gaudio et omni pace, quod de Christo recte intelligitur, qui pacificauit per sanguinem suum, non solum que in terris, sed  etiam que in celis. Omni gaudio et pace impleti, uidetur mihi difficile exponi. Pax fidelium in spe debet esse futura, ubi gaudium perpetuum et pax certa permanet, abundantia uero spei in uirtutibus consistit.



EuANGELIUM LUCAE, CAP. XXI.

»Erunt signa in sole et luna et stellis, et in terris pressura Gentium, pre confusione sonitus maris et fluctuum, arescentibus hominibus pre timore et exspectatione que superuenient uniuerso orbi. Nam uirtutes celorum mouebuntur. Et tunc uidebunt filium hominis uenientem in nube cum potestate magna et maiestate. His autem fieri incipientibus, respicite et leuate capita uestra, quoniam appropinquat redemptio uestra. Et dixit illis similitudinem:  uidete ficulneam et omnes arbores. Cum producunt iam ex se fructum, scitis quoniam prope est estas. Ita et uos cum uideritis hec fieri, scitote quoniam prope est regnum Dei. Amen dico uobis, quia non preteribit generatio hec, donec omnia fiant. Celum et terra transibunt, uerba autem mea non transibunt.«

Erunt signa in sole et luna et stellis, et in terris pressura gentium, pre confusione sonitus maris et fluctuum. Quod uero dicit: Erunt signa in sole et luna et stellis, precursores uicini eiusdem iudicii, quasi nuntius indicat. E quibus est, et illud prophete: Sol uertetur in tenebras, et luna in sanguinem, antequam ueniat dies Domini magnus et manifestus . Item quod Lucas ait: Et in terris pressura  gentium, ipsum esse reor, quod Antichristi tempora describens Mattheus, dicit: Erit enim tunc tribulatio magna, qualis non fuit ab initio mundi usque modo, neque fiet. Quod autem Lucas subiungit, pre confusione sonitus maris et fluctuum, preco est illius, quod inter cetera mutabilia seculi, Ioannes mare habiturum conspexit.

Arescentibus hominibus pre timore et exspectatione, que superuenient uniuerso orbi, nam uirtutes celorum commouebuntur. Credo ipsum iudicis aduentum hac sententia designari, quando iuxta alterius loci parabolam omnes, hoc est, et prudentes et fatue uirgines insolito clamore suscitati lampades ornant, id est, sua secum opera numerant, pro quibus maximo cum timore iam iamque instantem eterni  discriminis exspectant euentum. Tunc itaque superueniente uniuerso orbi timore, et exspectatione districti examinis, multi qui in hoc mundo florere uidebantur, cum se sine fructu conspexerint, arescent, tunc fides, que sine operibus uixerat, probante se iusti iudicis igne, marcescet.

Et tunc uidebunt filium hominis uenientem in nube cum potestate magna et maiestate.  In potestate magna et maiestate uisuri sunt, quem in humilitate positum audire noluerunt, ut uirtutem eius tanto tunc districtius sentiant, quanto nunc ceruicem cordis ad eius patientiam non inclinant. Sed quia hec contra reprobos dicta sunt, mox ad electorum consolationem uerba uertuntur. Nam subditur:


His autem fieri incipientibus, respicite et leuate capita uestra, quoniam appropinquat redemptio uestra. Cum plage, inquit, mundi crebrescunt, cum terror iudicii uirtutibus commotis ostenditur, leuate uos capita, id est, exhilarate corda, quia dum finitur mundus, cuius amici non estis, prope fit redemptio, quam quesistis. Leuare itaque capita est omnino mentes nostras ad gaudia patrie celestis erigere. Quod autem calcari mundus, ac despici debeat, prouida Dominus comparatione manifestat. Nam sequitur:

Et dixit illis similitudinem: uidete ficulneam et omnes arbores, cum producunt iam ex se fructum, scitis quoniam prope est estas, ita et uos cum uideritis hec fieri, scitote quoniam prope est regnum Dei.  Aperte ergo docet, quia sicut ex fructu arborum uentura estas agnoscitur, ita ex ruina mundi prope esse cognoscitur regnum Dei, quibus profecto uerbis ostenditur, quia fructus mundi ruina est. Ad hoc enim crescit ut cadat, ad hoc germinat ut quecunque germinauerit, cladibus consumat. Bene autem regnum Dei estati comparatur, quia tunc meroris nostri nubila transeunt, et uite dies eterni solis claritate fulgescunt, que omnia cum magna certitudine confirmantur, cum sententia subiungitur, qua dicitur:

Amen dico uobis, quia non preteribit generatio hec, donec omnia fiant.  Multum quippe commendat Dominus, quod ita pronuntiat, quodammodo, si dici fas est, iuratio eius: Amen dico uobis, quia  non preteribit generatio hec, donec omnia fiant. Generationem autem, aut omne hominum genus dicit, aut specialiter Iudeorum.

Celum et terra transibunt, uerba autem mea non transient. Celum quod transibit non ethereum, siue sidereum, sed ereum, a quo et aues celi, et nubila celi cognominantur, intelligere debemus. Si autem celum et terra transibunt, mouere potest, quomodo dicat Ecclesiastes: Generatio preterit, et generatio aduenit, terra uero in eternum stat , sed aperta ratione celum et terra per eam quam nunc habent speciem, transeunt. Attamen per essentiam sine fine subsistunt: Preterit enim figura huius mundi. Et ad Ioannem angelus: Erit, inquit, celum nouum et terra noua. Que quidem non alia  condenda sunt, sed hec ipsa renouantur. Celum igitur et terra, et transibit et erit, quia et ab ea, quam nunc habet specie, per ignem tergetur, et tamen in sua semper natura seruabitur.



HEBDOMADA II ANTE NATALEM DOMINI, hoc est, DOMINICA TERTIA ADuENTUS.



EPISTOLA BEATI PAULI APOSTOLI AD CORINTHIOS I, CAP. Iu.

»Sic nos existimet homo ut ministros Christi, et dispensatores mysteriorum Dei. Hic iam queritur inter dispensatores ut fidelis quis inueniatur. Mihi autem pro minimo est, ut a uobis iudicer, aut ab  humano die. Sed neque meipsum iudico, nichil enim mihi conscius sum, sed non in hoc iustificatus sum. Qui autem iudicat me, Dominus est. Itaque nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium. Et tunc laus erit unicuique a Deo.

Sic nos existimet homo, ut ministros Christi et dispensatores mysteriorum Dei. Id est, non ut equales Christi, hoc est dicere, non dicam pseudoapostolos, sed ne apostolos quidem nimia laude honorare debetis, sicut alio loco dixit: Nunquid Paulus crucifixus est pro uobis, aut in nomine Pauli baptizati estis? quia baptismatis homo minister est, auctor uero Deus, sicut legimus: Super quem uideris columbam  descendentem, hic est qui baptizat in spiritu sancto .

Hic iam queritur inter dispensatores, ut fidelis quis inueniatur. Hec interrogantis uox est, hic queritur, id est, in presenti seculo, iam uos putatis conscientias iudicare humanas. Quod dicit, queritur, subauditur ab hominibus, ut fidelis quis inueniatur? Siue is qui mittitur, siue de his ad quos mittitur, ut fidelis et seruus prudens inueniatur. Aliter, tanquam si diceret, hic iam forsitan aliquis dispensatorum merita presumit extollere, et ausus est ante tempus iudicii de conscientiis iudicare.

Mihi autem pro minimo est, ut a uobis iudicer, aut ab humano die, sed neque meipsum iudico, nichil mihi conscius sum. Quod dicit: Mihi pro minimo  est, ac si dicat, pro nichilo mihi est, ut a uobis iudicer. Humanum iudicium ideo uocauit, quia frequenter in eo ueritas et iustitia frustratur. Humanum uero diem, ipsam humani iudicii reuelationem dixit: Neque meipsum iudico, inquit, id est, meipsum non culpo, quia nichil mali in me scio, neque conscius sum. Aliter: Mihi pro minimo est, id est, esse aliquid, ut ab humano die, id est, humane laudis gratia uel fauore non capior, ut illud: Diem hominis non desideraui, id est, consolationem, cuius iucunditas carnalem mentem potest capere, non quesiui. Sed neque meipsum iudico, id est, neque meipsum alicuius meriti esse pronuntio, quia plus credo conscientie mee, quam laudi ex aliena estimatione  uenienti.  Quando possum iudicare conscientiam meam, quando examinare potero, quo animo facio, quidquid facio, quantum possum homines de alio iudicare, plus homo utique de se ipso, sed Deus plus de homine, quam homo de se. Homo enim uidet in facie, Deus in corde.

Sed non in hoc iustificatus sum. Id est, in hoc tempore, aut si forte nullum crimen admisi, ideo non peccaui. Si hoc Paulus dicit, quid nos dicere debemus? qui longe ab illius meritis distamus. Aliter: Non in hoc iustificatus sum, hoc est dicere, ne hoc quidem mihi ad iustitiam proficit, si nolim laudari, qui me indignum laude cognosco.

Qui autem iudicat me, Dominus est. Ac si diceret: Cuncta hec, que homo proprie estimationis affectum  probare se credit, diuino sunt reseruanda iudicio, qui nouit non solum de operibus, sed et de cogitationibus iudicare .

Itaque nolite ante tempus iudicare, etc. Id est, nolite ante iudicii tempus de laude hominis ferre sententiam, quia scriptum est, ne laudes hominem in uita sua.

Et tunc laus erit unicuique a Deo. De humana laude se habere sermonem hic euidenter ostendit, cum dicit, meritorum ueritatem in sola Dei laude consistere, ille uero laudabilis est, quem Deus laudauerit, qui omnia occulta et inuisa cognoscit.



EuANGELIUM MATTHAEI, CAP. XI.

»Cum audisset Ioannes in uinculis opera Christi, mittens duos de discipulis suis ait illi: Tu es qui  uenturus es an alium exspectamus? Et respondens iehsu ait illis: Euntes renuntiate Ioanni que audistis et uidistis. Ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur. Et beatus est qui non fuerit scandalizatus in me. Illis autem abeuntibus, cepit iehsu dicere ad turbas de Ioanne: Quid existis in desertum uidere? Arundinem uento agitatam? Sed quid existis uidere? Hominem mollibus uestitum? Ecce qui mollibus uestiuntur in domibus regum sunt. Sed quid existis uidere? Prophetam? Etiam. Dico uobis, et plus quam prophetam. Hic est enim de quo scriptum est: Ecce mitto angelum meum ante faciem tuam, qui preparabit uiam tuam ante te.«


Cum audisset Ioannes in uinculis opera Christi, mittens duos de discipulis suis, ait illi: Tu es qui uenturus es, an alium exspectamus?  Qui uenturus est, id est, quem prophete uenturum predicarunt. Non ait: Tu es qui uenisti, sed tu es qui uenturus es, et est sensus, manda mihi, qui interficiendus ab Herode, et ad inferna descensurus sum, utrum te et in inferis debeam nuntiare, qui nuntiaui superis, an non conueniat Filio Dei, ut gustet mortem, et alium ad hec sacramenta missurus es.

Et respondens iehsu, ait illis: Euntes renuntiate Ioanni que uidistis et audistis: ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur, et beatus est qui non fuerit scandalizatus in me.  Aliud  enim tantum audierunt, aliud tantum uiderunt: audierunt enim quod surdi audirent, quod pauperes euangelizarentur, uiderunt autem cecos uidentes, claudos ambulantes, leprosos mundatos. Renuntiate Ioanni, etc. Ac si diceret, nuntiate Ioanni, quia ego sum de quo propheta dicebat: Deus ipse ueniet, et saluos nos faciet . Ceci uident, ut impleatur illud propheticum: Tunc aperientur oculi cecorum. Claudi ambulant, ut impleatur: Tunc saliet sicut ceruus claudus. Surdi audiunt, ut impleatur: Et aures surdorum patebunt. Spiritualiter Ioannes legem significat: Ergo Ioannes in uinculis lex uincta in Iudeis, misit duos Scribas et Phariseos: Tu es lex, interrogat Christum, ut eum predicet. Respondit  iehsu: Ceci uident, ac si diceret, tempus illud aduenit, ut ceci qui solem iustitie prius non uidebant, iam impletur in eis: Beati mundo corde, quoniam ipsi Deum uidebunt. Et claudi qui terrenis adherebant, et de celestibus minime cogitabant, per mansuetudinis humilitatem, ad terram uiuentium currant, ut impleatur in eis: Beati mites, quoniam ipsi possidebunt terram. Et leprosi, qui immensa uitiorum mole grauati languebant, penitentiam agentes, consolationem accipiant, et impleatur in eis: Beati qui lugent, quoniam ipsi consolabuntur. Et surdi, qui audiendi aures minime habebant, iam modo iustitiam cordis auribus hauriant, et impleatur in eis: Beati qui esuriunt et sitiunt iustitiam, quoniam ipsi satiabuntur. Et qui prius mortui erant Deo, et  uiuebant seculo, misereantur per penitentiam anime sue, et uiuant, et impleatur in eis: Beati misericordes, quoniam ipsi misericordiam consequentur. Et qui prius pauperes erant uirtutibus, impleantur Spiritu sancto, et euangelizent, ut dicatur de his: Quam pulchri super montes pedes euangelizantium pacem, euangelizantium bona .

Et beatus est, qui non fuerit scandalizatus.  Quid est ergo dicere, beatus est, qui non fuerit scandalizatus in me? nisi aperta uoce abiectionem mortis sue humilitatemque signare? Ac si patenter dicat, mira quidem facio, sed abiecta perpeti non dedignor, quia ego moriendo subsequor. Cauendum ualde est hominibus, ne in me mortem despiciant, qui signa uenerantur.


Illis autem abeuntibus cepit iehsu dicere ad turbas de Ioanne: Quid existis in desertum uidere? etc. Hoc uidelicet non asserendo, sed negando intulit. Arundinem quippe, mox ut aura contigerit, in partem flectit, et quid per arundinem, nisi carnalis animus designatur, qui mox fauore, uel detractione tangitur, in partem quamlibet inclinatur. Si enim ab humano ore aura fauoris flauerit, hilarescit, extollitur, totumque se quasi ad granam flectit; sed si inde uentus detractionis eruperit, unde laudis aura ueniebat, mox hunc quasi ad partem alteram, ad uim furoris inclinat. Sed arundo uento agitata Ioannes non erat, quia hunc nec blandum gratia, nec cuiuslibet ira asperum faciebat, nec prospera hunc erigere, nec aduersa nouerant inclinare.


Sed quid existis uidere, hominem mollibus uestitum? Ecce qui mollibus uestiuntur in domibus regum sunt. Camelorum etenim pilis uestitus Ioannes fuisse describitur. Non ergo celesti, inquit, sed terreno regno militant hi, qui pro Deo perpeti aspera fugiunt, sed solis exterioribus dediti, presentis uite molliti sunt, et delectationem querunt. Nemo ergo existimet in luxu atque studio uestium, peccatum deesse, quia si hoc culpa non esset, nullo modo Ioannem Dominus de uestimenti sui asperitate laudasset. Quamuis hoc quod Ioannes non esset uestitus mollibus dicitur, per significationem intelligi aliter potest. Mollibus enim uestitus non fuit, quia uitam peccantium, non blandimentis fouit, sed uigore aspere  inuectionis increpauit, dicens: Genimina uiperarum, quis uobis demonstrauit fugere a uentura ira ?

Sed quid existis uidere? Prophetam? et iam dico uobis et plusquam prophetam. Prophete quippe ministerium est, uentura dicere, non etiam demonstrare. Ioannes ergo plusquam propheta est, quia eum, quem precurrendo prophetauerat, etiam ostendendo nuntiabat.

Hic est de quo scriptum est: Mitto angelum meum ante faciem tuam, qui preparauit uiam tuam ante te. Quod Grece , angelus Latine nuntius dicitur. Recte ergo, qui nuntiare supernum iudicem mittitur, angelus uocatur, ut dignitatem seruet in nomine, quam explet operatione. Alium quidem nomen  est, sed uite nomine inferior non est. Sed et omnes qui sacerdotii nomine censentur, angeli uocantur, propheta attestante, qui ait: Labia sacerdotis custodiunt scientiam, et legem requirunt ex ore eius, quia angelus Domini exercituum est. Nec non etiam unusquisque fidelium, in quantum sufficit, in quantum gratiam superne aspirationis accipit, si a prauitate proximum reuocat, si exhortari ad bene operandum curat, si eternum regnum uel supplicium erranti denuntiat, cum uerba sancte admonitionis intendit, profecto angelus existit.



HEBDOMADA I ANTE NATALEM DOMINI, HOC EST, DOMINICA QUARTA ADuENTUS.



EPISTOLA BEATI PAULI APOSTOLI AD PHILIPPENSES, CAP. III.

»Gaudete in Domino semper, iterum dico gaudete.«

Huius epistole expositionem in Hebdomada post Pentecosten uicesima quarta require.



EuANGELIUM IOANNIS, CAP. I.

»Miserunt Iudei ab Hierosolymis sacerdotes et Leuitas ad eum, ut interrogarent eum: Tu quis es? Et confessus est, et non negauit. Et confessus est, quia non sum ego Christus. Et interrogauerunt eum. Quid ergo? Elias es tu? Et dixit: Non sum. Propheta es tu? Et respondit: Non. Dixerunt ergo ei: Quis es, ut responsum demus his qui miserunt nos? Quid dicis de teipso? Ait: Ego uox clamantis in deserto, dirigite uiam Domini, sicut  dixit Isaias propheta. Et qui missi fuerant, erant ex Phariseis. Et interrogauerunt eum, et dixerunt ei: Quid ergo baptizas, si tu non es Christus, neque Elias, nec propheta? Respondit eis Ioannes, dicens: Ego baptizo in aquam, medius autem uestrum stetit quem uos nescitis. Ipse est qui post me uenturus est, qui ante me factus est, cuius ego non sum dignus, ut soluam eius corrigiam calceamenti. Hec in Bethania facta sunt trans Iordanem, ubi erat Ioannes baptizans.«

Miserunt Iudei ab Hierosolymis sacerdotes et Leuitas ad Ioannem, ut interrogarent eum: Tu quis es? Et confessus est, et non negauit. Et confessus est, quia non sum ego Christus. His uerbis Ioannis humilitas  commendatur, qui cum tante uirtutis esset, ut Christus credi potuisset, elegit solide subsistere in se, ne humana opinione raperetur inaniter super se. Nam confessus est, et non negauit, confessus est, quia non sum ego Christus. Sed quia dixit, non sum, negauit plane quod non erat, sed non negauit quod erat, ut ueritatem loquens, eius membrum fieret, cuius sibi nomen fallaciter non usurparet.

Et interrogauerunt eum: Quid ergo? Elias es tu? Et dixit: Non sum. Timendum est enim, ne minus intelligentes contraria putent Ioannem dixisse, quam Christum. Christus dixerat: Elias iam uenit, et ipse est Ioannes Baptista. Ioannes interrogatus, respondit. Non sum Elias, utrique enim ueritatem dixerunt. Si proprietatem interroges, Ioannes Ioannes  est, et Elias Elias est. Ioannes autem recte de proprietate persone sue respondit, Non sum Elias. Dominus uero de prefiguratione recte dicit: Ipse est Elias. Nec Ioannes falsum, nec Dominus falsum, ipsa prefiguratione uenit iste, qua proprietate uenturus est Elias.

Ioannes igitur in spiritu Elias erat, in persona Elias non erat. Quod ergo Dominus fatetur de spiritu, hoc Ioannes denegat de persona, quia et iustum sic erat, ut et discipulis Dominus spiritalem de Ioanne sententiam diceret; et Ioannes in turbis carnalibus, non de suo spiritu, sed de corpore responderet.

Propheta es tu? Et respondit: Non. Ideo prophetam se esse non dicit, quia maiorem se prophetis  esse cognoscit, quia quem prophete uenturum fore dixerunt, iste digito demonstrauit, dicens: Ecce agnus Dei, ecce qui tollit peccata mundi.

Dixerunt ergo ei: Quis es, ut responsum demus his qui miserunt nos? Quid dicis de te ipso? Ait: Ego uox clamantis in deserto, dirigite uiam Domini, sicut dixit Isaias propheta. uocem se esse Ioannes asserit, quia uerbum precedit. Primum enim uox sonat Ioannis, ut uerbum sequatur. Aduentum itaque dominicum precurrens uox dicitur: Quia per eius mysterium patris uerbum ab hominibus auditur. Illud scilicet, de quo Ioannes ait: In principio erat uerbum, et uerbum erat apud Deum, et Deus erat uerbum, qui etiam in deserto clamat, quia derelicte ac destitute Iudee, solatium redemptoris  annuntiat. Quid autem clamat, insinuat cum subiungit: Dirigite uiam Domini, sicut dixit Isaias propheta : uia Domini ad cor dirigitur, cum ueritatis sermo humiliter auditur, uia Domini ad cor dirigitur, cum ad preceptum uite preparatur.

Et qui missi fuerant, erant ex Phariseis. Et interrogauerunt eum, et dixerunt ei: Quid ergo baptizas, si tu non es Christus, neque Elias, neque propheta? Quod quia non studio cognoscende ueritatis, sed malitie exercende emulationis dicitur, euangelista tacite innotuit, qui subiunxit, dicens: Et qui missi fuerant, erant ex Phariseis, ac si aperte dicat: Illi Ioannem de suis actibus requirunt, qui doctrinam nesciunt querere, sed inuidere.


Respondit eis Ioannes, dicens: Ego baptizo in aqua. Ioannes non spiritu, sed aqua baptizatorum corpora lauit, sed tamen per ueniam non lauat. Cur ergo baptizat, qui peccata per baptisma non relaxat, nisi ut precursionis sue ordinem seruans, qui nasciturum nascendo preuenerat, baptizaturum quoque Dominum baptizando preueniret, et qui predicando factus est precursor Christi, baptizando etiam precursor eius fieret imitatione sacramenti.

Medius autem uestrum stetit, quem uos nescitis. In medio ergo hominum et stetisse Saluator asseritur et nesciri, quia per carnem apperens, et uisibilis stetit corpore et inuisibilis maiestate.

 Lucas enim in hoc loco ait: Ipse nos baptizauit in spiritu sancto et igni, hoc est, et purgatione  sanctificationis, et probatione tribulationis. Potest autem idem spiritus sancti etiam nomine ignis sanctificatus intelligi, quia et incendit per amorem, et per sapientiam corda que replet illuminat.

Ipse est qui post me uenturus est, qui ante me factus est.  Sic namque dicitur: ante me factus, ac si dicatur: ante me positus. Post me ergo uenit, quia postmodum natus. Ante me autem factus est, quia mihi prelatus, sed hec paulo superius dicens, etiam prelationis eius causas aperuit, quia prior me erat, ac si aperte dicat: Inde me etiam post natus superat, quo eum natiuitatis sue tempora non angustant. Nam qui per matrem in tempore nascitur, sine tempore est a patre generatus. Qui quante  reuerentie humilitatem habeat subdendo manifestat.

Cuius non sum dignus, ut soluam eius corrigiam calceamenti, etc. Mos apud ueteres fuit, ut si quis eam que sibi competeret accipere uxorem nollet, ille ei calceamentum solueret, qui ad hanc sponsus iure propinquitatis ueniret, quid igitur inter homines Christus, nisi sancte Ecclesie sponsus apparuit, de quo et iste Ioannes dicit: Qui habet sponsam sponsus est , sed quia Ioannem homines Christum esse putauerunt, quod et iste Ioannes negat. Recte se indignum esse ad soluendum corrigiam eius calceamenti denuntiat, ac si aperte dicat: Ego redemptoris uestigia denudare non ualeo, quia sponsi nomen mihi immeritus non usurpo. Quod tamen intelligi et aliter potest, quis enim nesciat,  quod calceamenta ex mortuis animalibus fiant, incarnatus uero Dominus ueniens, quasi calceatus apparuit, qui in diuinitate sua morticina corruptionis nostre assumpsit, sed huius incarnationis mysterium humanus oculus penetrare non sufficit. Corrigia ergo calceamenti est ligatura mysterii. Ioannes itaque soluere corrigiam calceamenti eius non ualet. quia incarnationis mysterium, nec ipse inuestigare sufficit, qui hanc per prophetie spiritum agnouit.

Soluere calceamentum nudare est membra, que ab ipso teguntur, et nudum uerbum, id est, diuini sermonis euidentissime quis poterit speculando explicare sermonem, ni forte aliquibus imaginibus explicare, et hoc est quod dicit: Non sum dignus, id  est, non sufficio omnia Christi ad liquidum, sublato uerborum uelamine, reuelare mysteria.

Hec in Bethania facta sunt trans Iordanem, ubi Ioannes baptizans. Bethania uilla est in secundo ab Elia milliario, in latere montis Oliueti, ubi saluator Lazarum suscitauit. Bene precursor Domini nostri in Bethania dicitur baptizasse, nam Bethania domus obedientie interpretatur, ut demonstraret per obedientiam fidei omnes ad Christi baptisma debere peruenire.

Hactenus dierum Dominicarum festiuitatumque multarum expositiones, iuuante Christo, absoluimus. Dehinc sanctorum martyrum, uirginum et confessorum expositiones ponemus.



IN NATALI APOSTOLORUM.



EPISTOLA BEATI PAULI APOSTOLI AD ROMANOS. CAP. uIII.

»Scimus quoniam diligentibus Deum omnia cooperantur in bonum, his qui secundum propositum uocati sunt sancti. Nam quos presciuit et predestinauit conformes fieri imaginis filii sui, ut sit ipse primogenitus in multis fratribus. Quos autem predestinauit hos et uocauit. Et quos uocauit, hos et iustificauit. Quos autem iustificauit, illos et magnificauit. Quid ergo dicemus ad hec? Si Deus pro nobis, quis contra nos? Qui etiam proprio filio suo non pepercit, sed pro nobis omnibus tradidit illum. Quomodo non etiam cum illo omnia nobis donauit? Quis accusabit aduersus electos Dei? Deus est qui iustificat. Quis est qui condemnet? Christus iehsu  qui mortuus est, imo qui et resurrexit, qui est ad dexteram Dei, qui etiam interpellat pro nobis. Quis ergo nos separabit a caritate Christi? Tribulatio an angustia, an fames, an nuditas, an periculum, an persecutio, an gladius. Sicut scriptum est: Quia propter te mortificamur tota die, estimati sumus sicut oues occisionis. Sed in his omnibus superamus propter eum qui dilexit nos. Certus sum enim quia neque mors, neque uita, neque angeli, neque principatus, neque uirtutes, neque instantia, neque futura, neque fortitudo, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro.«

Scimus quoniam diligentibus Deum omnia cooperantur  in bonum. In tantum enim omnia cooperantur in bonum, et collaudant hi qui diligunt Deum, ut et ipse spiritus adiuuet, nec dedignetur diuina natura dux esse itineris ab bonum.

His qui secundum propositum uocati sunt sancti. Id est, secundum quod proposuit, non ex operibus legis, nec legalibus sacrificiis, sed sola fide et sanguinis sui effusione, saluare quos prescierat credituros, et quos gratis uocauit ad salutem, multo magis glorificauit operantes.

Nam quos presciuit et predestinauit. Predestinare non idem est quod prescire, quia prescientia predestinationem ratione precedit. Nam quos presciuit bonos predestinatione, reddit beatos. Ergo quos  preuidit conformes Christi futuros in uita, uoluit atque proposuit, ut fierent conformes in gloria, sicut dixit: Qui configurabit corpus humilitatis nostre conforme corpori claritatis sue .

Ut sit ipse primogenitus in multis fratribus. Secundum quod unigenitus dicitur, fratres non habet, hoc est, secundum diuinitatem. Secundum id autem quod primogenitus dicitur, fratres habet, hoc est, secundum humanitatem, unde est et illud: Primogenitus ex mortuis, ut sit ipse primatum tenens ex resurrectione mortuorum.

Quos autem predestinauit hos et uocauit. Non putemus, quod predestinatio uim nolentibus faciat. uocando autem uolentes colligit non inuitos, uocantur autem ut per predicationem credant. Credentes  autem per baptismum iustificantur, et postmodum magnificantur, id est, glorificantur, aut nunc in uirtutibus gratiarum, aut postmodum in beata uenturi seculi resurrectione.

Et quos uocauit hos et iustificauit, quos autem, etc. His qui secundum propositum bonum et bonam uoluntatem, quam circa Dei cultum gerit uocantur, ipsi sunt qui secundum propositum uocati dicuntur, et isti sunt qui uocati iustificantur et iustificati glorificantur. Illa gloria in presenti seculo, de qua Apostolus ait: Nos autem omnes reuelata facie gloriam Domini speculantes, in eamdem imaginem transformamur a gloria ad gloriam in futuro cum corpus humilitatis nostre surget in gloriam.

 Quod uero superius ait: Conformes  fieri imaginis filii eius sic intelligitur, quia sicut ille, immortale corpus habebimus, conformes facti in hac parte, non patris imaginis, aut spiritus sancti, sed tantummodo filii, quia de hoc fides sana accipitur: uerbum caro factum est. Potest et sic accipi, ut quemadmodum nobis ille mortalitate, ita nos illi efficiamur immortalitate conformes.

Quid ergo dicemus ad hec? Si Deus pro nobis, quis contra nos? uult ostendere, quod nemo possit nocere, uel impedire eos qui diligentes Deum diliguntur a Deo, quo minus gloriam, que promissa est, consequantur, eo quod perfecta, que in illis est, caritas foras omnem causam mortalis timoris expellat

 Quomodo pro nobis sit Deus manifestum  est ex his que supra exposuit, id est, quod spiritus Dei habitat in nobis, uel quod Christus est in nobis, uel quod spiritu Dei agimur et spiritum adoptionis accepimus, uel quod sumus filii Dei, et heredes et coheredes Christi, uel quod primitias spiritus accepimus, et quod ipse spiritus interpellat pro nobis, uel quod omnia nobis cooperantur in bonum, uel quod secundum propositum uocati sumus, et precogniti, et iustificati, et predestinati, et glorificati. Horum etenim omnium ueluti anacephaleosi utens, et simul omnia repetens, ait: Quid ergo dicemus ad hec, hoc est, ad hec omnia que supra diximus, quia si sic Deus pro nobis est, ut hec nobis cuncta concesserit, quis esse aduersum nos poterit?


Qui etiam proprio filio suo non pepercit, sed pro nobis omnibus tradidit illum. Permisit tradi, ut tradentis maneret libertas arbitrii, et nobis per dominicas passiones patientie proponeretur exemplum. Sed pro nobis omnibus, hic aduerte, quod non pro aliquantis, sicut predestinationis error estimat, sed pro omnibus tradidit illum.

 Non solum pro sanctis, nec solum pro magis, sed pro et minimis omnino, qui sunt in Ecclesia, tradidit filium proprium pater, et ideo nullus in Ecclesia scandalizandus, uel contemnendus est.

Quomodo non etiam cum illo omnia nobis donauit? Quid potest habere carius, quod nobis neget, qui filium unicum non negauit? Ac si diceret: Nulla est, siue uisibilis, siue inuisibilis creatura, que filio  possit equari. Etsi creator ipse donatus est nobis, quomodo non cum ipso omnis nobis creatura donabitur? Et hoc dupliciter intelligendum, si enim habeamus in nobis Christum, secundum hoc quod uerbum et sapientia et ueritas, et iustitia, et pax est, et cetera omnia que de eo scripta sunt, cum hac plenitudine uirtutum nobis omnia donabuntur, ut omnia quecunque creauit Deus uisibilia et inuisibilia, occulta et manifesta, temporalia et eterna, cum Christo pariter habeamus, et alio modo, cum ipso omnia nobis donauit, hoc est, ipsi ut heredi, nobis uero ut coheredibus, eius pariter cum ipso nobis uniuersa perfrui dabitur creatura.

Quis accusabit aduersus electos Dei? Deus qui iustificat. uidetur mihi quod ait: Quis accusabit electos  Dei? de diabolo dicere, nullus est enim ita electus, et ita magnus quem ille non audeat accusare, nisi illum solum qui peccatum non fecit, qui et dicebat: Nunc uenit princeps huius mundi, et in me nichil inuenit; sed quamuis ille exerat nequitiam prepositi sui, Deo iustificante et delente iniquitatem electorum suorum, quid proficiet accusator?

Quis est qui condemnet? Christus iehsu qui mortuus est, imo qui et resurrexit, qui est ad dextram Dei, qui etiam interpellat pro nobis. Sed cum Christus pro eis mortuus sit, imo potius a mortuis resurrexit et stat a dextris patris et interpellat pro his, quis eos poterit condemnare? Aliter: uidetur hoc contra Iudeos tacite loqui: Nunquid accusare poteritis fideles Christi uenientes ex gentibus, qui credentes  gratie, mandata legalia pretermittunt, qui iusti signis et uirtutibus demonstrantur? Aut quis hos qui per regenerationem abluti et sanctificati sunt, pro pristinis audebit accusare, delictis, subaudiendum? Nunquid Deus qui iustificat, accusabit? Nunquid Christus uiuentes in suis iustificationibus condemnabit, pro quibus mortuus est, et pro quibus interpellat patrem, ac pro eis infatigabilis aduocatus assistit? Interpellare enim patrem pro nobis dicitur, dum semper ei hominem, quem suscepit, quasi nostrum pignus ostendit.

 Cum pro his, inquit, omnibus beneficiis, que consecuti sumus, fixi et radicati sumus in caritate Dei, quis nos ab ea poterit separare?  Tribulatio si uenerit, dicemus ad Deum: In tribulatione dilatasti me : Angustia si fuerit, sapientie Dei et scientie latitudinem requiremus, in qua nos angustare non poterit mundus, sed per diuinarum mystice et spiritaliter scripturarum equitabo amplissimos campos. Persecutionem si patior, et confiteor Christum meum coram hominibus, certus sum quia et ille me confitebitur coram patre suo, qui in celis est . Fames si adfuerit, turbare me non potest, habeo enim panem uite, qui de celo descendit . Nuditas me non confundit, indutus sum enim Dominum Iesum Christum . Periculum non timebo, Dominus enim illuminatio mea et salus mea, quem timebo? Gladius terrere me non potest, habeo enim mecum  gladium spiritus, quod est uerbum Dei, uiuens et efficax, et penetrabilior omni gladio ancipiti. Illius enim caritas qui nos dilexit et nostrum ad se rapuit affectum, cruciatum corporis et dolorem nos sentire facit, ideo ergo in his omnibus superamus.

 uidetur enim posse hec agere, ut a caritate Dei separemur. Mors et fortassis angeli, et principatus, et uirtutes aduersantes nobis, sine dubio et presentia, que sunt utique lubrica et caduca, sed et profundum, potest similiter intelligi, uita autem futura et altitudo et creatura, aliquo modo a caritate Dei separare nos conantur. Non otiosum uidetur exponere, nisi quis forte dicat hyperbolice hec Apostolum dicere, hoc est, non solum per ea que accidere possunt, sed ne per ea quidem que  uenire omnino non possunt, ullo pacto a Dei caritate deflectimur.

 Nemo nos inde separet minando mortem, idipsum enim, quod diligimus Deum, mori non potest. Nisi dum non diligit Deum, cui mors ipsa est, non diligere Deum. Nemo nos inde separet pollicendo uitam. Nemo enim ab ipso fonte separat aquam. Non separat angelus; non enim est angelus, cum inheremus Deo, nostra mente potentior. Non separat uirtus, illa scilicet, que potestatem tenebrarum in hoc mundo tenet, toto mundo est omnino sublimior mens inherens Deo. Non separant instantes molestie, hoc enim leuiores eas sentimus quo ei a quo nos separare moliuntur arctius inheremus. Non separat promissio futurorum, nam et quidquid  boni futurum est, certius promittit Deus, et nichil est ipso Deo melius, qui iam profecto bene sibi inherentibus presens est.

Certus sum enim. Non dixit, opinor, sed certus sum quod fideles Christi non separat ab eius caritate, nec mors, nec uita, id est, nec persecutio, que nunc spem uite ingerit, nunc terrorem mortis intentat, neque potestas aduersa transfigurans se in angelum lucis, audienda est. Neque fortitudines, quia uasa fortis diripientur, qui per Christum ligatus est.

Neque altitudo, neque profundum. Id est, neque astrologia, neque necromantia, quia et illa altitudinem sursum, et ista infernum scrutantur deorsum.

Neque creatura alia poterit nos separare a caritate  Dei, que est in Christo Iesu Domino nostro. Etiam si alia creatura, id est, alterius regionis, que in alia rerum natura seposita sit, de inferis possit resurgere, separare nos a creatore, cui anima etiam morte iungenda est, non ualeret.



EuANGELIUM IOANNIS, CAP. Xu.

»Hoc est preceptum meum, ut diligatis inuicem, sicut dilexi uos. Maiorem hac dilectionem nemo habet, ut animam suam quis ponat pro amicis suis. uos amici mei estis, si feceritis que ego precipio uobis. Iam non dicam uos seruos, quia seruus nescit quid faciat Dominus eius. uos autem dixi amicos, quia omnia quecunque audiui a Patre meo, nota feci uobis. Non uos me elegistis, sed ego elegi uos, ut eatis et fructum afferatis, et fructus  uester maneat: ut quodcunque petieritis patrem in nomine meo det uobis.«

Hoc est preceptum meum, ut diligatis inuicem, sicut dilexi uos.  Ut quid enim nos dilexit Christus, nisi ut possimus regnare cum Christo? Ad hoc nos diligere debemus, ut habeamus Deum, et maneamus in Deo, et si sic qui se diligunt, Deum diligunt, et hec est dilectio, ut sit Deus omnia in omnibus .

Maiorem hac dilectionem nemo habet quam ut animam suam ponat quis pro amicis suis. In hoc Christi dilectio supereminet in nos, quia uenit, ut animam suam poneret pro inimicis suis, ad hoc tamen ut ex inimicis faceret amicos, sed non omnium est martyrium, tamen omnium beneficium est in  fratres. Qui ueram substantiam suam fratri in necessitate posito non tribuit, quomodo animam suam in persecutione daturus est pro fratre suo? uirtus uero huius caritatis est in pace sua distribuere pro Christi amore ut possit in perturbatione se ipsum tradere pro nomine eius.

uos amici mei estis si feceritis que ego precipio uobis. Magna est dignitas amicum esse Dei, sed uidendum est, quibus gradibus ad hanc celsitudinem perueniatur. Subiungit: Si feceritis ea que ego precipio uobis. Ac si aperte dicat: Gaudetis de culmine, pensate quibus laboribus uenitur ad culmen. Magna est misericordia largitoris nostri, serui non fuimus digni, et amici uocamur, ideo subiungit.

Iam non dicam uos seruos, quia seruus nescit quid  faciat Dominus eius. Aliud est seruum timoris, aliud amoris, que duo exempli gratia ipsa ueritas in hoc eodem Euangelio exprimit, dicens: Seruus non manet in domo in eternum, filius autem manet. Filius uero seruit patri propter amorem, seruus autem propter timorem, de quo seruitio Dominus dixit: Iam non dico uos seruos, sed amicos, quia filii non serui, ideo et amici, quia seruus nescit quid faciat Dominus eius. Nescit enim uoluntatem Domini sui, qui per timoris amaritudinem seruit Domino suo, et non per caritatis dulcedinem, quasi patri seruiat.

uos autem dixi amicos, quia omnia quecunque audiui a patre meo, nota feci uobis. Que sunt omnia, que audiuit a patre, que nota fieri uoluit seruis  suis, ut eos perficeret amicos suos, nisi gaudia interne caritatis, nisi illa festa superne patrie, que nostris quotidie mentibus per aspirationem sui amoris imprimit, sed hec cognitio, que nunc ex parte proficit, in illa plenitudine scientie perficietur, de quo Apostolus ait: Cum autem uenerit quod perfectum est, euacuabitur quod ex parte est , hoc enim Dominus discipulis se fecisse dixit, quod facturus esse sciebat.

Non uos me elegistis, sed ego elegi uos. Hec est affabilis gratia, que preuenit nos, ut simus amici ex seruis, ideo nobis non subrepat superbia, quasi pro nostris meritis aliquid acciperemus, dum filii ire fuimus, nunc autem filii Dei per gratiam effecti sumus, sine qua nichil possumus facere, ut paulo ante  ipsa ueritas ait: Sine me nichil potestis facere.

Et posui uos, ut eatis et fructum afferatis. Posui ad gratiam, plantaui ut eatis uolendo, fructus afferatis operando. Eatis enim uolendo dixit: Quia uelle aliquid facere iam mente ire est, qualem uero fructum afferre debeant subiungit.

Et fructus uester maneat, ut quodcunque petieritis patrem in nomine meo det uobis. Nomen filii iehsu est, iehsu autem saluator, uel etiam salutaris dicitur: Ille ergo in nomine saluatoris petit, qui illud petit, quod ad ueram salutem pertinet. Nam si id quod non expediat petitur, non in nomine Iesu petitur.



IN NATALI UNIUS CONFESSORIS.



EPISTOLA BEATI PAULI APOSTOLI AD CORINTH. II,  CAPUT I.

»Benedictus Deus et Pater Domini nostri Iesu Christi, Pater misericordiarum et Deus totius consolationis, qui consolatur nos in omni tribulatione nostra, ut possimus et ipsi consolari eos, qui in omni pressura sunt per exhortationem, qua exhortamur et ipsi a Deo. Quoniam sicut abundant passiones Christi in nobis, ita et per ipsum abundat consolatio nostra, siue autem tribulamur pro uestra exhortatione et salute, siue consolamur pro uestra consolatione, que operatur tolerantiam earumdem passionum, quas et nos patimur, ut spes nostra firma sit pro uobis, scientes quoniam sicut socii passionum estis, sic eritis et consolationis, in Christo Iesu Domino nostro.«


Benedictus Deus et Pater Domini nostri Iesu, etc. Subintelligendum, Dominus noster benedicit Deum, quod consolationem ideo accipiunt sancti, ut ipsi alios consolentur.

Pater misericordiarum. Id est, quia ex ipso nata est misericordia, et tamen iunior illo non est.

Et Deus totius consolationis, qui consolatur nos. Ideo dixit totius consolationis, quia eos plene atque perfecte in laboribus consolatur, et consolatio cum tribulatione compensat, sicut dixit in psalmo: Secundum multitudinem dolorum meorum consolationes tue delectauerunt animam meam .

In omni tribulatione et consolatione. Id est, non in aliquibus, sed in omnibus.


Ut possimus et ipsi consolari eos qui in omni pressura sunt. Id est, propterea nos liberat, ut ipsi possimus alios consolari, formam nobis dat alios consolandi et per exhortationem, qua ipsi per uoluntatem Dei alios consolamur, agnoscimus quod Deus neminem derelinquat, et multo magis in futuro remunerabitur, quos in presenti seculo consolatur.

Quoniam sicut abundant passiones Christi in nobis. Id est, passiones pro nomine Christi.

Ita et per Christum abundat consolatio nostra. Per hanc consolationem et ipse in uia, manifesta uisione, sub tempore euocationis eruditur, et quando ipse uel Petrus de carcere liberabantur.

Siue autem tribulamur pro uestra exhortatione et salute, etc. Id est, duplex nobis tribulationis est,  causa, uel dum salutem uestram, que Christus est, predicamus, uel dum exemplum tolerantie uobis nostra afflictione prebemus.

Scientes quoniam sicut socii passionis estis, sic eritis et consolationis. Scientes, id est, spe firmissima retinentes.



EuANGELIUM LUCAE, CAP. XIu.

»Si quis uenit ad me, et non odit patrem suum, et matrem, et uxorem, et filios, et fratres et sorores, adhuc autem et animam suam, non potest meus esse discipulus, et qui non baiulat crucem suam, et uenit post me, non potest meus esse discipulus. Quis enim ex uobis uolens turrim edificare, nonne prius sedens, computat sumptus qui necessarii sunt, si habeat ad perficiendum? Ne posteaquam  posuerit fundamentum, et non potuerit perficere, omnes qui uident incipiant illudere ei dicentes: Quia hic homo cepit edificare et non potuit consummare. Aut quis rex iturus committere bellum aduersus alium regem, non sedens prius cogitat si possit cum decem millibus occurrere ei qui cum uiginti millibus uenit ad se. Alioquin adhuc illo longe agente, legationem mittens rogat ea que pacis sunt. Sic ergo omnis ex uobis qui non renuntiat omnibus que possidet, non potest esse meus discipulus.«

Si quis uenit ad me, et non odit patrem suum, et matrem, et uxorem, etc.  Percunctari libet quomodo parentes et carnaliter propinquos precipimur odisse, qui iubemur et inimicos diligere,  et certe de uxore ueritas dixit: Quod Deus iunxit, homo non separet , et Paulus ait: uiri, diligite uxores uestras, sicut et Christus Ecclesiam . Ecce discipulus uxorem diligendam precipit, cum magister dicit: Qui uxorem non odit, non potest esse meus discipulus, nunquid aliud iudex nuntiat, aliud preco clamat? An simul et odisse possumus et diligere? sed si uim precepti perpendimus, utrumque agere per discretionem ualemus, ut eos qui nobis carnis cognatione coniuncti sunt, et quo proximos nouimus diligamus, et quo aduersarios in uia Dei patimur odiendo et fugiendo nesciamus. Ut autem Dominus demonstraret hoc erga proximos odium, non de inaffectione procedere, sed de caritate,  addidit protinus dicens: Adhuc et animam suam. Tunc etenim animam nostram odimus, cum eius carnalibus desideriis non acquiescimus, cum eius appetitum frangimus, eius uoluntatibus reluctamur. Que ergo contempta ad melius ducitur, quasi per odium amatur. Sic nimirum exhibere proximis nostris odii discretionem debemus, ut in eis et diligamus, quod Deus, et habeamus odio, quod in Dei nobis itinere obsistunt.

Et qui non baiulat crucem suam, et uenit post me non potest esse meus discipulus. Crux quippe a cruciatu dicitur, et duobus modis crucem Domini baiulamus cum aut per abstinentiam carnem afficimus, aut per compassionem proximi necessitatem illius nostram putamus. Qui enim dolorem exhibet in aliena necessitate,  crucem portat in mente. Baiulare etenim crucem et post Dominum ire, est uel carnis abstinentiam, uel compassionem proximo studio eterne intentionis exhibere. Nam quisquis hec pro temporali intentione exhibet, crucem quidem baiulat, sed ire post Dominum recusat. Quia uero sublimia precepta data sunt, protinus comparatio edificande sublimitatis adiungitur, cum dicitur:

Quis enim ex uobis uolens turrem edificare, nonne prius sedens computat sumptus qui necessarii sunt, si habeat ad perficiendum? Omne quod agimus, preuenire per studium considerationis debemus. Ecce enim iuxta ueritatis uocem. Qui turrem edificat prius edificii sumptus parat. Si igitur humilitatis turrem construere cupimus, prius nos preparare  contra aduersa huius seculi debemus. Hoc enim inter terrenum et celeste edificium distat, quod terrenum edificium expensas colligendo construitur, celeste autem edificium expensas dispergendo ad illud sumptus facimus, si non habita colligamus. Ad istud sumptus facimus, si et habita relinquamus. Considerandum uero quod dicitur:

Ne posteaquam posuerit fundamentum, et non poterit perficere, omnes qui uiderint, incipiant illudere ei, dicentes: Quia hic homo cepit edificare et non potuit consummare. Quia iuxta Pauli uocem spectaculum facti sumus mundo, angelis et hominibus, et in omni eo quod agimus, considerare occultos aduersarios nostros debemus, qui semper nostris operibus intendunt, semper ex nostro defectu gratulantur,  quos Propheta intuens ait: Deus meus, in te confido, non erubescam, neque irrideant me inimici mei . In bonis enim operibus intenti, nisi contra malignos spiritus sollicite uigilemus, ipsos irrisores patimur, quos ad malum persuasores habemus.

Aut quis rex iturus committere bellum aduersus alium regem, non sedens prius cogitat, si possit cum decem millibus occurrere ei qui cum uiginti millibus uenit ad se. Alioquin adhuc illo longe agente, legationem mittens, rogat ea que pacis sunt. Rex contra regem, ex equo uenit ad prelium, et tamen si se perpendit non posse sufficere, legationem mittit, et ea que pacis sunt postulat. Quibus ergo nos lacrymis  sperare ueniam debemus, qui in illo tremendo examine, cum rege nostro ex equo ad iudicium non ueniamus, quod nimirum conditio, infirmitas et cause inferiores exhibet, sed fortasse iam mali operis culpas abscondimus, iam praua queque exterius declinamus. Nunquid ad reddendam rationem cogitationis nostre sufficimus? Cum duplo ergo exercitu contra simplum uenit, qui nos uix in solo opere preparatos simul de opere et cogitatione discutit. Et ideo dum adhuc longe est, legationem mittamus, rogemus ea que pacis sunt. Longe enim esse dicitur, qui adhuc presens per iudicium non uidetur. Mittamus legationem lacrymas nostras, mittamus misericordie opera, mactemus in ara eius hostias placationis. Hec est nostra legatio, que regem uenientem  placat.

Sic omnis ex uobis, qui non renuntiat omnibus quw possidet, non potest esse meus discipulus. Manifestissime Dominus hac conclusione docet, quid sit edificare turrem, uel cum rege fortiore facere pacem, suum uidelicet esse discipulum, preparare autem sumptus ad perficiendam turrem, et mittere legationem ad impetrandam pacem, non esse aliud quam renuntiare omnibus que possidet. Distat sane inter renuntiare omnibus et relinquere omnia. Paucorum enim perfectorumque est relinquere omnia, curas mundi postponere, solis desideriis eternis inhiare. Cunctorum autem fidelium est renuntiare omnibus que possident, hoc est, sic tenere, que mundi sunt, ut tamen per ea non teneantur in mundo habere  rem temporalem in usu, eternam in desiderio, sic terrena regere, ut tamen tota mente ad celestia tendant.



IN NATALEM SANCTORUM PLURIMORUM.



EPISTOLA BEATI PETRI APOSTOLI, CAP. I.

»Benedictus Deus et Pater Domini nostri Iesu Christi, qui secundum magnam misericordiam suam regenerauit nos in spem uiuam, per resurrectionem Iesu Christi ex mortuis, in hereditatem incorruptibilem et incontaminatam et immarcescibilem, conseruatam in celis, uobis qui in uirtute Dei custodimini per fidem in salutem, paratam reuelari in tempore nouissimo in quo exultabitis. Modicum nunc si oportet contristari in uariis tentationibus,  ut probatio uestre fidei multo pretiosior sit auro, quod per ignem probatur. Christo igitur passo in carne et uos eadem cogitatione armamini. Quia qui passus est in carne, desiit a peccatis, ut iam non hominum desideriis, sed uoluntate Dei, quod reliquum est temporis in carne uiuat. Deus autem omnis gratie, qui uocauit uos in eternam suam gloriam in Christo Iesu modicum passos, ipse perficiet, confirmabit, solidabitque. Ipsi gloria et imperium in secula seculorum Amen.«

Benedictus Deus et Pater Domini nostri Iesu, etc.  Ita Deo patri laudes benedictionis refert, ut Dominum saluatorem nostrum et Deum esse monstret  et hominem. Cum enim dicit Deus et Pater Domini nostri Iesu Christi, Deum quidem Domini nostri Iesu Christi appellat, quia ipsum Dominum Iesum hominem factum fuisse meminit. Patrem autem Domini nostri nominat, quia eumdem Dominum nostrum Dei Filium semper exstitisse non dubitat.

Qui secundum magnam misericordiam suam regenerauit in spem uiuam per resurrectionem Iesu Christi ex mortuis in hereditatem, etc. Iure benedicitur a nobis Deus, qui cum in nostris meritis generati fuissemus ad mortem, sua nos misericordia regenerauit ad uitam. Et hoc per resurrectionem Filii sui, cum in tantum nostram dilexerit uitam, ut illum pro hac mori disponeret, atque eadem morte per resurrectionem destructa, spem nobis exemplumque resurgendi  monstraret. Mortuus est namque, ne nos mori timeremus, resurrexit ex mortuis, ut et nos per eum resurrecturos esse speraremus.

In hereditatem incorruptibilem et incontaminatam et immarcescibilem. Incorruptibilem, inquit, propter uitam celestem, que nec senio, nec morbo, nec morte, nec aliqua mestitia tangitur. Incontaminatam, quia nullus eam potest immundus intrare. Immarcescibilem, quia nec in ipsis beatorum hominum mentibus, ex longo usu celestis illa conuersatio ualet aliquando uilescere, quomodo presentis seculi luxus et delicie solent, non nunquam diuina consuetudine et usu in fastidium uerti.

Conseruatam in celis, etc. Conseruatam in uobis dicit, pro eo ut diceret: Conseruatam uobis, id est,  ad hoc conseruatam, nunc ut uobis tempore prestituto reddatur in celis, uel certe conseruatam in celis, in uobis, quia qui dedit credentibus potestatem filios Dei fieri, ipse dedit eisdem potestatem, hereditatem ab eo, non merentes accipere, perseuerando usque in finem, ut salui sint. Et ideo conseruatam dicit: In illis hereditatem, quorum meritis iuuante Domino perueniendum nouit ad illam, quia qui non seruauerint disciplinam patris, hereditatem ab eo non merentur accipere.

Qui in uirtute Dei, etc. Et Dominus ait in Euangelio: In domo Patris mei multe mansiones sunt , et iterum: Non est meum dare, sed quibus paratum est a patre meo. Parate sunt ergo sedes in regno Dei, parate mansiones in domo Patris, parata  salus in celis. Tantum faciat se dignum qui accipere desiderat. Sed quia suo tantum conamine dignus fieri suis uiribus, ad eternam non potest uenire salutem, recte premittitur, qui in uirtute Dei custodimini per fidem, neque enim quisquam sue libertatis potentia custodiri ualet in bonis, sed illius per omnia querendum est auxilium, ut perficiamur a quo initium bone actionis accepimus.

In quo exaltabitis modicum, nunc si oportet contristari in uariis tribulationibus. Quod dicit, in quo, significat in eo, quod hoc tempore nouissimo salus parata reuelabitur, de quo Dominus ait: Iterum autem uidebo uos et gaudebit cor uestrum et gaudium uestrum nemo tollet a uobis . Modicum nunc  sic oportet contristari, oportet, inquit, contristari, quia non nisi per tristitiam seculi labentis, et afflictiones potest ad gaudia eterna perueniri. Modicum autem dicit, quia ubi merces eterna retribuitur, breue uidebitur ac leue totum fuisse, quod in seculi tribulationibus graue uidebatur et acerbum.

Ut probatio uestre fidei multo pretiosius sit auro, quod perit, etc. Et sapientie liber passiones sanctorum auro, quod per ignem examinatur, comparat, dicens: Tanquam aurum in fornace probauit electos Dominus, et quasi holocaustum et hostiam accepit illos . Que nimirum quasi in camino tribulationis fideles probauerit, hos in gaudio retributionis, quasi placabilem sibi hostiam assumit. Et bene patientia sanctorum auro assimilatur, quia sicut in  metallis pretiosius auro aliquid non est, ita hec apud Dominum omni est laude dignissima, hinc etenim scriptum est: Pretiosa in conspectu Domini mors sanctorum eius . Sicut enim aurum in fornace clausum ignibus examinatur, probatum uero foras, cuius sit fulgoris apparebit, ita fidelium constantia inter fidelium quidem pressuras contemptibilis uidetur, ac stulta, sed ubi tempus retributionis, finito certamine, tribulationum adfuerit, tunc quante fuerit glorie, quantum flammis passionum profecerit eorum uirtus ostenditur.

Christo igitur passo in carne et uos eadem cogitatione armamini. Postquam exemplum resurrectionis dominice et ablutionis nostre, que fit in baptismo de arce ac diluuii sacramento adstruxerat, reuertitur  ad hoc quod dicere ceperat, hoc imitantes opus redemptoris nostri, inter bona que facimus, patienter malorum nequitiam toleremus. Notandum autem, quam districte loquens ait: Christo igitur passo in carne. Quia sicut beatus Ambrosius ait: Caro enim passa, diuinitas autem mortis libera, passioni corpus nature humane lege concessit. An uero mori diuinitas potest, cum anima non possit? Nolite, inquit, timere eos qui corpus occidunt, animam autem non possunt occidere. Si ergo anima occidi non potest, quomodo diuinitas potest?

Quia qui passus est in carne, etc. Quisquis iustorum corpus suum ad martyrium persecutorum uiolentie subdit, nulli dubium quin usque ad uite sue  terminum, quantum humane nature possibile est, sese a peccatis abstinuit. Quid enim de peccati perpetratione, quid de carnalibus desideriis cogitare, quid nisi uoluntatem Dei potuit animo uersare, qui uel ligno affixus, uel lapidum ictibus circumdatus, uel de bestiarum morsibus subactus, uel ignium flammis superpositus, uel ex scorpionum flagris perfossus, uel alio quolibet penarum genere affectus, hoc tantummodo desiderare cogebatur, quando finito certamine coronam uite perciperet. Talium ergo mentem beatus Petrus cupit semper imitari, cum proposito dominice passionis exemplo, nos eadem cogitatione contra nequitiam prauorum, contraque uitiorum oblectamenta precipit armari. uolens intelligi  quod etiam nos in pace Ecclesie quiescentes, si habitum patientis induimus, facile iuuante Domino lapsus uitamus peccatorum hominumque desideria cuncta diuine uoluntatis subiugamus imperiis.

Estote itaque prudentes, etc. Bene autem in orationibus uigilare iubemur, ut cum stamus ad orationem cogitatio omnis carnalis et secularis abscedat. Nec quidquam animus preter id solum cogitet quod precatur. Subripit enim frequenter hostis et subtiliter fallens preces nostras a Deo auocat, ut aliud habeamus in corde, et aliud proferamus in uoce. Cum intentione sincera Deum debeat non solum uocis, sed animi sensus orare.

Ante omnia mutuam in uobis, etc. Bene addit continuam, quia semper diligere ualemus, semper autem  uigilare in orationibus fragilitate carnis obstante nequimus, ipsa autem caritas cuius instinctu hec foras aguntur, que in interiori homine presidet, semper ibidem haberi potest, quamuis in publicum non semper ostendi potest.

Si quis loquitur, etc. Timens uidelicet, ne preter uoluntatem Dei uel preter quod in sanctis Scripturis euidenter precipitur, uel dicat aliquid uel imperet, et inueniatur tanquam falsus testis Dei aut sacrilegus, uel introducens aliquid alienum a doctrina Domini, uel certe subrelinquens et preteriens aliquid eorum que Deo placita sunt, cum ipse manifestissime predicatoribus ueritatis, de his quos imbuerent, precipiat dicens: Docentes eos seruare omnia quecunque mandaui uobis , et ea enim que  ipse mandauit, non alia, et hec non ex parte, sed omnia suis auditoribus ad seruanda tradere iubet.

Si quis ministrat tanquam ex uirtute, quam administrat Deus. Tanto humilius impendat quisque proximo bonum omne quod potest, quanto certissime nouit, que a semetipso non potest habere, que impendat.

Ut in omnibus honorificetur Deus, per Iesum Christum. Iuxta ipsius Iesu Christi preceptum, quo ait: uideant uestra opera bona, et glorificent patrem uestrum, qui in celis est . Honorificatur ergo Deus in actibus nostris, cum omnia que bene ac secundum uoluntatem eius facimus, non hoc nostris meritis, sed eius gratie tribuimus.

Et cum apparuerit princeps pastorum. Sicut enim  dicitur Christus rex regum, Dominus dominantium et princeps principum, et pastor pastorum, ita hic intelligitur Apostolum dixisse princeps pastorum.

Percipietis immarcescibilem glorie coronam. Immarcescibilem dixit, quia non inueterabitur. Coronam pro eternitate uite cum premiis sempiternis.

Deus autem omnis gratie, qui uocauit nos in eternam suam gloriam in Christo Iesu, modicum passos. Deus autem omnis gratie dicitur idem multiformis gratie. Omne enim bonum quod habet homo, per gratiam accipit Dei, omnis enim gloria ab illo datur, iterum ad illum refertur.

Ipse perficiet, confirmabit, solidabitque, ipsi gloria in secula seculorum. uocauit nos in eternam gloriam,  id est, in uitam eternam, in Christo Iesu, id est, per incarnationem ipsius, siue uocauit ut est illud: uenite ad me, omnes qui laboratis, etc. . Perficiet in fide et perseuerantia bonorum operum, et in futuro cum dixerit generaliter omnibus sanctis suis: uenite, benedicti Patris mei, percipite regnum, quod uobis paratum est . Siue confirmabit in fide, solidabit in opere, cui est gloria et imperium in secula seculorum. Amen.



EuANGELIUM LUCAE, CAP. XII.

»Sint lumbi uestri precincti, et lucerne ardentes in manibus uestris. Et uos similes hominibus exspectantibus Dominum suum, quando reuertatur a nuptiis, ut cum uenerit et pulsauerit confestim  aperiant ei. Beati serui illi, quos cum uenerit Dominus inuenerit uigilantes. Amen dico uobis, quod precinget se, et faciet illos discumbere, et transiens ministrabit illis. Et si uenerit in secunda uigilia, et si in tertia uigilia uenerit, et ita inuenerit, beati sunt serui illi. Hoc autem scitote, quoniam si sciret paterfamilias, qua hora fur ueniret, uigilaret utique, et non sineret perfodi domum suam. Et uos estote parati, quia qua hora non putatis filius hominis ueniet.«

Sint lumbi uestri precincti et lucerne ardentes.  Quia multos ostenderat, uel in toto seculo subditos, uel secularis intuitu commodi Domino seruientes, pulchre breuiterque suos docet, et lumbos precingere, propter continentiam ab amore  rerum secularium, et lucernas ardentes habere, ut hoc ipsum uero fine et recta intentione faciant. Aliter, lumbos precingimus, cum carnis luxuriam, per continentiam coarctamus.

Lucernas autem ardentes in manibus tenemus, cum per bona opera proximis nostris lucis exempla monstramus, redemptori etenim nostro unum sine altero placere nequaquam potest.

Et uos similes hominibus exspectantibus Dominum suum, etc. Ad nuptias quippe Dominus abiit, qui resurgens a mortuis, ascendens in celum, supernam sibi angelorum multitudinem nouus homo copulauit, quia tunc reuertetur cum nobis iam per iudicium manifestatur, bene autem de seruis exspectantibus subditur.


Ut cum uenerit et pulsauerit confestim aperiant ei. uenit quippe cum ad iudicium properat. Pulsat uero cum iam per egritudinis molestias esse mortem uicinam designat, cui confestim aperimus, si hunc cum amore suscipimus. Aperire enim iudici pulsanti non uult, qui exire de corpore trepidat, et uidere eum, quem contempsisse se meminit iudicem formidat. Qui autem de sua spe et operatione securus est, pulsanti confestim aperit, quia letus iudicem sustinet. Et cum tempus propinque mortis agnouerit, de gloria retributionis hilarescit. Unde et subditur:

Beati serui illi quos cum uenerit Dominus, inuenerit uigilantes. uigilat qui ad aspectum ueri luminis mentis oculos apertos tenet. uigilat qui seruat operando  quod credit. uigilat quia se corporis et negligentie tenebras repellit.

Amen dico uobis, quod precinget se, et facit illos discumbere, et transiens ministrabit illis. Precingit se, id est, ad retributionem preparatur, faciet illos discumbere, id est, in eterna quiete refoueri. Discumbere quippe nostrum in regno quiescere est. Transiens autem Dominus ministrat, quia lucis sue illustratione nos satiat. Transitum dictum est, de iudicio ad regnum redit, uel certe Dominus nobis post iudicium transit, qui ad humanitatis formam diuinitatis sue contemplatione nos eleuat. Et transire enim est in claritatis sue speculationem nos ducere, cum enim eum quem in humanitate in iudicio cernimus, etiam in diuinitate post iudicium uidemus.


Et si uenerit in secunda uigilia, et si in tertia uigilia uenerit, et ita inuenerit, beati sunt serui illi. Prima uigilia primeuum tempus est, id est, pueritia. Secunda adolescentia, uel iuuentus, que auctoritate sacri eloquii unum sunt dicentis: Letare iuuenis in adolescentia tua . Tertia autem senectus accipitur. Qui uero uigilare in prima uigilia noluit, custodiat uel secundam, et qui conuerti a prauitatibus suis in pueritia neglexit ad uias uite, saltem in tempore iuuentutis euigilet. Et qui uigilare in secunda uigilia noluit, tertie uigilie remedia non amittat. Ut qui et in iuuentute ad uias uite non euigilat, saltem in senectute resipiscat. Ad excutiendam uero mentis nostre desidiam, etiam exteriora damna per similitudinem deducuntur, ut per hec animus ad  suam custodiam suscitetur. Nam dicitur:

Hoc autem scitote. Quoniam si sciret paterfamilias, qua hora fur ueniret, uigilaret utique, et non sineret perfodi domum suam. Ex qua premissa similitudine, etiam exhortatio subinfertur, cum dicitur:

Et uos estote parati, quia nescitis qua hora filius hominis ueniet. Nesciente enim patrefamilias fur domum perfodit, quia dum a sui custodia spiritus dormit, improuisa mors ueniens carnis nostre habitaculum irrumpit, et eum quem dominus domus inuenerit dormientem necat, quia cum uentura damna spiritus minime preuidit, hunc mors ad supplicium nescientem rapit. Furi autem resisteret, si uigilaret, quia aduentum iudicis, qui occulte animam rapit, precauens ei penitendo occurreret, ne impenitens  periret. Horam uero ultimam Dominus noster idcirco nobis uoluit esse incognitam, ut semper possit esse suspecta, ut dum illam preuidere non possumus, ad illam sine intermissione preparemur.

Ait autem ei Petrus: Domine, ad nos dicis hanc parabolam, an et ad omnes? Id est ad nos specialiter apostolos, an et ad omnes qui saluandi sunt, dicis?

Dixit autem Dominus: Quis putans est fidelis dispensator et prudens, quem constituet Dominus super familiam suam, ut det illis in tempore tritici mensuram. Per mensuram tritici exprimitur modus uerbi. Alta etenim queque debent multis audientibus contegi, et uix paucis aperiri, ne cum angusto cordi incapabile aliquid tribuitur, extra fundatur. Hinc  Moses a secreto Dei exiens coruscantem faciem coram populo uelat, quia nimirum turbis claritatis intime arcana non indicat. Pro qualitate igitur audientium formari debet sermo doctorum, ut et ad sua singulis congruat, et tamen a communis edificationis arte nunquam recedat.

Beatus ille seruus, quem cum uenerit Dominus eius, inuenerit ita facientem. uere dico uobis, quia super omnia que possidet constituet eum. Quanta inter bonos auditores et bonos doctores meritorum distantia, tanta est et premiorum. Hos enim adueniens, cum uigilantes inuenerit, faciet discumbere, et transiens ministrabit eis. Illos autem cum uerbi annona familie sibi credite, fideliter, prudenterque dispensantes inuenerit, supra omnia que possidet constituet, id  est, supra omnia celestis regni gaudia, non utique ut horum soli dominium teneant, sed ut eorum abundantius pre ceteris sanctis eterna possessione fruantur. Qui enim docti fuerint, fulgebunt quasi splendor firmamenti, et qui ad iustitiam erudiunt multos, quasi stelle in perpetuas eternitates.



ALIUD EuANGELIUM, LUC. XIX.

»Homo quidam nobilis abiit in regionem longinquam, accipere sibi regnum et reuerti. uocatis autem seruis suis, dedit illis decem minas, et ait ad illos: Negotiamini dum uenio. Ciues autem eius oderant illum: Et miserunt legationem post illum, dicentes: Nolumus hunc regnare super nos: Et factum est ut rediret accepto regno, iussit uocari seruos, quibus dedit pecuniam, ut sciret  quantum quisque negotiatus esset. uenit autem primus dicens: Domine, mina tua, decem minas acquisiuit, et ait illi: Euge, serue bone et fidelis, quia in modico fuisti fidelis, eris potestatem habens super decem ciuitates. Et alter uenit, dicens: Domine, mina tua fecit quinque minas, huic ait: Et tu esto super quinque ciuitates. Et alter uenit dicens: Domine, ecce mina tua, quam habui repositam in sudario; timui enim te, quia homo austerus es, tollis quod non posuisti, et metis quod non seminasti, dicit ei: De ore tuo te iudico, serue nequam. Sciebas quod ego homo austerus sum, tollens quod non posui, et metens quod non seminaui, et quare non dedisti pecuniam meam ad mensam? et ego ueniens cum usuris utique exegissem illam,  et astantibus dixit: Auferte ab illo minam et date illi qui decem minas habet, et dixerunt illi: Domine, habet decem minas. Dico autem uobis, quia omni habenti dabitur, ei autem qui non habet, et quod habet auferetur ab eo.«

Homo quidam nobilis abiit in regionem longinquam accipere sibi regnum et reuerti. Homo nobilis est ille, cui cecus supra clamabat: Fili Dauid, miserere mei, et uenienti Hierosolymam concinebant: Osanna filio Dauid. Benedictus qui uenit in nomine Domini rex Isrel. Longinqua regio, Ecclesia est ex gentibus, de qua idem homo nobilis loquitur: ego autem constitutus sum rex ab eo, dicitur a Patre: Postula a me et dabo tibi gentes, hereditatem tuam, et possessionem  tuam terminos terre, que uidelicet hereditas ac possessio bifaria ratione regio longinqua uocatur, uel quia a finibus terre clamabat ad Deum, uel quia longe est a peccatoribus salus, et cum Deus ubique sit presens, longe tamen ab eorum sensu, qui idola colunt, Deus uerus abest. Sed qui erant longe, facti sunt prope in sanguine Christi.

uocatis autem decem seruis suis dedit illis decem minas, etc. Denarius numerus ad legem pertinet propter Decalogum, uocat itaque paterfamilias decem seruos, quia elegit discipulos per litteram legis imbutos. Dat illis decem minas, quia legis dicta spiritualiter intelligenda reuelat. Post passionem quippe, resurrectionemque suam aperuit illis sensum ut intelligerent Scripturas. Mina quam Greci uocant  C dragmis appenditur, et omnis Scripture sermo, quia uite celestis perfectionem suggerit, quasi numeri centenarii pondere fulgescit.

Et ait illis: Negotiamini dum uenio. uerba, inquit, legis ac prophetarum mystica interpretatione discussa, populis offerte, atque ab eis fidei confessionem, morumque probitatem recipite: iuxta quod Psalmista suis auditoribus precepit dicens: Sumite psalmum et date tympanum, hoc est, laudem predicationis in cordis intentione percipite, et deuotionem operis in carnis castigatione redigite.

Ciues autem eius oderant illum, et miserunt legationem post illum, dicentes: Nolumus hunc regnare super nos. Ciues impios Iudeos dicit, de quibus alibi protestatur: Nunc autem et uiderunt et oderunt et  me et Patrem meum, qui non solum presentem usque ad mortem crucis oderant, sed et iam post resurrectionem eius, nouerunt persecutionem apostolis, et predicationem regni celestis spreuerunt.

Et factum est ut rediret accepto regno. Significat tempus, quando in manifestissima et eminentissima claritate uenturus est, qui eis humilis apparuit, cum diceret: Regnum meum non est de hoc mundo .

Quibus et iussit uocari seruos, quibus dedit pecuniam, ut sciret quantum quisque negotiatus esset, etc. Ut sciret, inquit, non quod eum quid lateat, cui uerissime dictum est, Domine, tu omnia scis, sed scire dicit, scire omnes faceret. Tunc enim omnium opera et cogitationes palam omnibus ostenduntur.


uenit autem primus dicens: Domine, mina tua decem minas acquisiuit. Primus seruus, ordo doctorum est, in circumcisionem missorum, qui unam minam negotiaturus accepit; qui unum Deum, unam fidem, unum baptisma, unum Dominum predicare iussus est. Sed hec eadem mina decem minas acquisiuit qui populum sub lege constitutum, sibimet docendo sociauit.

Et ait illi: Euge, serue bone et fidelis, quia in modico fuisti fidelis, eris potestatem habens super decem ciuitates. In modico seruus est fidelis, qui non adulterat uerbum Dei: sed sicut ex Deo, coram Deo, in Christo loquitur, quidquid enim in presenti percipimus donorum, in comparatione futurorum, per paucum  est, et modicum, ciuitates autem decem sunt anime per legis uerbum ad gratiam Euangelii uenientes, quibus tunc iure glorificandus ille preponitur, qui eis pecuniam uerbi digne commendauerit.

Et alter uenit dicens: Domine, mina tua fecit quinque minas. Seruus iste cetus est eorum qui preputio euangelizare missi sunt, cui Dominus ad predicandum eunti, unam minam, hoc est, unam eamdemque fidem que et circumcisioni credita est prestiterat, sed hec quinque minas fecit, quia gentes corporis sensibus antea mancipatas, ad fidei euangelice gratiam conuertit.

Et huic ait: Et tu esto super quinque ciuitates. Hoc est ex earum quas imbueras animarum fide et conuersatione, magnus sublimisque fulgeto, qui eas a  tenebris docendo commutauerat, recte quinque ciuitatibus prefici memoratur, quia non de suis tantum, sed de auditorum suorum, quos ad lucem uocauit profectibus honoratur.

Et alter uenit dicens: Domine, ecce mina tua, quam habui reposita, etc. Pecuniam in sudario quippe religare, est percepta dona sub otio lenti corporis abscondere, sunt enim homines, hac sibi peruersitate blandientes, sufficit ut de se unusquisque rationem reddat, quid opus est aliis predicare, ut etiam de ipsis rationem reddere quisque cogatur, cum apud Dominum etiam illi sint inexcusabiles, quibus lex data non est, neque audito Euangelio dormierunt, quia per creaturam poterant creatorem cognoscere, hoc est enim quasi metere, ubi non seminauit, id  est etiam eos impietatis reos tenere, quibus uerbum legis, aut Euangelii non ministratum est. Hoc autem ueluti periculum iudicii deuitantes, pigro languore, a uerbi ministratione conquiescunt, hoc est, quasi in sudario ligari, quod acceperunt.

Dicit ei: De ore tuo te iudico, serue nequam. Seruus nequam uocatur, quia et piger ac deses est, ad exercendum negotium, et procax ac superbus ad accusandum Domini iudicium.

Sciebas quod ego homo austerus sum, tollens quod non posui, etc.  Quod putauerat se excusatione dixisse, in culpam propriam uertitur, si, inquit, durum et crudelem esse me noueras, et aliena secta sectari, ibique metere, ubi non seminauerim, quare non tibi istiusmodi cogitatio incussit timorem?  ut scires me mea diligentius quesiturum, et dares pecuniam meam, siue argentum ad mensam. Utrumque enim Grecus sermo significat: Eloquia Domini, inquit, eloquia casta, argentum igne examinatum. Pecunia ergo et argentum, predicatio Euangelii est, et sermo diuinus, qui dari debuit ad mensam, hoc est, promptis paratisque fidelium cordibus intimari; ad quam uidelicet mensam? id est, ad mentem auditorum, non alia quam dominica est deferenda pecunia, ut omnis sermo docentis Scripture sensum sequatur. Nam quod hic Dominus non quamlibet pecuniam, sed suam dicit: nummulariis esse fenerandam, exponit Apostolus dicens: Si quis loquitur, quasi sermones Dei.


Et ego ueniens cum usuris utique exegissem illam. Qui uerbi pecuniam percipit a doctore emitque credendo, necesse est eam cum usuris soluat operando, ut quod auditu didicit, exsequatur et actu. In usura quippe pecunia etiam non data recipitur, uel certe de accepto uerbi fenore usuras, qui ex eo quod audit, etiam alia studet intelligere, que necdum ex predicatoris ore didicit.

Et astantibus dixit: Auferte ab illo minam, et date illi qui decem minas habet, et dixerunt ei: Domine, habet decem minas. Recte amittit collatam gratiam, quam predicando aliis communicare neglexit, ut ei augeatur qui in illa laborauit, et cum regium chrisma, quod superbiendo Saul amisit, Dauid obediendo promeruit. Quod uero ablata a nequam seruo mina  ei, qui decem minas habebat, dari iussa est, mystice ut reor indicat, intrante plenitudine gentium, omnem Isrel saluum futurum, et tunc abundantiam gratie spiritalis, quam modo nos tepenter exercemus, illius populi doctoribus esse conferendum.

Dico autem uobis, quia omni habenti dabitur, et abundabit, ei autem qui non habet, et quod uidetur habere, auferetur ab eo.  Hec sententia ad superiora respicit, docens et illum posse amittere munus Dei, qui habens habet, hoc est, bene utitur, que gratiarum mutatio, quoniam in hac uita geri solet, notandum quod illud Domini redeuntis examen, etiam nunc exparte celebratum, sed tunc est uniuersaliter implendum. Quotidie namque accepto a patre regno redit, quia peregrinantis in terra Ecclesie  semper statum conspicit. Quotidie in tanto fidelium seruorum numero, huic pecuniam negotiaturo commodat. In altero modum consummati operis examinat. Hunc fideliter prudenterque laborantem amplioris gratie munere donat, illum desidias molles, et marcida luxu otia sectantem, et eo quod dederat priuat.



IN NATALI SANCTORUM PLURIMORUM MARTYRUM,



LECTIO EPISTOLAE BEATI PAULI APOSTOLI AD HEBRAEOS, CAP. XI.

»Sancti per fidem uicerunt regna, operati sunt iustitiam, adepti sunt repromissiones, obturauerunt ora leonum, exstinxerunt impetum ignis, effugauerunt  aciem gladii, conualuerunt de infirmitate. Fortes facti sunt in bello. Castra uerterunt exterorum, acceperunt mulieres de resurrectione mortuos suos. Alii autem distenti sunt, non suscipientes redemptionem, ut meliorem inuenirent resurrectionem. Alii uero ludibria, et uerbera experti insuper et uincula, et carceres, lapidati sunt, secti sunt, tentati sunt, in occisione gladii mortui sunt. Circuierunt in melotis in pellibus caprinis. Egentes, angustiati, afflicti, quibus dignus non erat mundus. In solitudinibus errantes, in montibus, et speluncis, et in cauernis terre. Et hi omnes testimonio fidei probati inuenti sunt in Christo Iesu Domino nostro.«


Sancti per fidem uicerunt regna, operati sunt iustitiam, adepti sunt, etc. Est autem fides sperandarum rerum non apparentium, neque enim quod uidet, quis sperat, sed quod non uidemus, per patientiam expectamus. Fides dici non potest, nisi cum circa ea, que non uidentur amplius, quam circa ea que uidentur, satisfactionem quis haberet.

Obturauerunt ora leonum. Hic de Daniele eum dicere puto.

Exstinxerunt impetum ignis, effugerunt aciem gladii. Hic autem de tribus pueris eum dicere puto.

Conualuerunt de infirmitate. Hic illud tempus dicit, quando reuersi sunt ex Babylonia, quod ait, ex infirmitate, hoc esse puto ex captiuitate, quando iam in disperatione erant Iudaice res, quando iam a  mortuis nichil distabant.

Fortes facti sunt in bello, castra uerterunt exterorum. Hic aperte de Machabeis dicere uidetur, quamuis et de Iosua, Samson, Dauid, et his similibus intelligi potest.

Acceperunt mulieres de resurrectione mortuos suos. Ea que circa Prophetas prouenerunt dicit, Eliseum et Eliam significans, qui mortuos suscitabant.

Alii autem distenti sunt non suscipientes redemptionem, ut meliorem inuenirent resurrectionem. Clarum est ergo, quia ut meliorem resurrectionem adipiscerentur, non enim talem, qualem resurrectionem acceperunt filii illarum mulierum. In hoc loco uidetur mihi, quia Ioannem significat et Iacobum. Distentio quippe dicitur decollatio, elegerunt enim magis mori,  cum ipsi alios suscitarent, ut meliorem resurrectionem adipiscerentur.

Alii ludibria experti, insuper et uincula et carceres.

Hec ideo dicit, ut quando aliquis in eadem causa, uel in eadem passione, aut tristitia detineretur, solatium ex similitudine compatientis accipiat. Ac si peiorem aliquam passionem ducas, si non ex eadem causa orta sit, si non pro iustitia patiaris nichil prodest. Beati enim, ait Euangelium, qui persecutionem patiuntur propter iustitiam .

Lapidati sunt, secti sunt, tentati sunt, in occisione gladii mortui sunt. In hoc loco pluralem pro singulari numero posuit. Lapidatum enim iustum in ueteri Testamento pro iustitia, tantummodo legimus Naboth Gezrahelitam, sectum uero solummodo  Isaiam, tentati uero et in occisione gladii mortui multi fuerunt.

Circuierunt in melotis in pellibus caprinis, egentes, angustiati, etc. Hec omnia de filiis Prophetarum, qui in eremo conuersabantur, dici uidentur, de quibus testibus in nouo Testamento fidelibus, Apostolus fidem facit, ut torpentium corda ad exemplum sanctorum illorum inflammans excitet et recreet.



EuANGELIUM MATTHAEI, u.

»uidens iehsu turbas ascendit in montem. Et cum sedisset accesserunt ad eum discipuli eius. Et aperiens os suum docebat eos dicens: Beati pauperes spiritu, quoniam ipsorum est regnum celorum. Beati mites, quoniam ipsi possidebunt  terram. Beati qui lugent, quoniam ipsi consolabuntur. Beati qui esuriunt et sitiunt iustitiam, quoniam ipsi saturabuntur. Beati misericordes, quoniam ipsi misericordiam consequentur. Beati mundo corde, quoniam ipsi Deum uidebunt. Beati pacifici, quoniam filii Dei uocabuntur. Beati qui persecutionem patiuntur propter iustitiam, quoniam ipsorum est regnum celorum. Beati estis cum maledixerint uobis homines, et persecuti uos fuerint, et dixerint omne malum aduersum uos, mentientes propter me. Gaudete et exsultate, quoniam merces uestra copiosa est in celis.«

uidens iehsu turbas ascendit in montem, et cum sedisset, accesserunt ad eum discipuli eius.  Si queritur quid significet mons, bene intelligitur  significare maiora precepta iustitie, quia minora erant, que Iudeis data sunt. Unus tamen Deus per sanctos prophetas et famulos suos, secundum ordinatissimam distributionem temporum dedit minora precepta populo, quem timore adhuc alligari oportebat, et per filium suum maiora populo, quem caritate iam liberari conuenerat. Sedens autem docet, quod pertinet ad dignitatem magisterii et accedunt ad eum discipuli sui, ut audiendis illius uerbis, hi essent etiam corpore uiciniores, qui preceptis implendis animo propinquabant.

 Recte Deus excelsus in locum excelsum ascendit, ut hominibus excelsis predicaret excelsa, et aperte lex noua in mente predicatur, quia uetus Mosi in monte data est.


Et aperiens os suum, docebat eos, dicens. In aperiendo enim os, ostendit profundum et occultum sermonem prolaturum suum, hic enim os suum dicitur aperire, quod prius prophetarum ora aperuit.

Beati pauperes spiritu, quoniam ipsorum est regnum celorum. Nec aliunde incipere oportuit beatitudinem, siquidem peruentura est ad summam sapientie. Initium autem sapientie timor Domini, quoniam et e contrario, initium omnis peccati, superbia, quapropter hic intelliguntur pauperes spiritu, humiles et timentes Deum, id est, non habentes inflantem spiritum.

Beati mites, quoniam ipsi hereditabunt terram. Illam credo, de qua in Psalmis dicitur: Portio mea, in terra uiuentium . Significat enim  quamdam soliditatem et stabilitatem hereditatis perpetue, ipse enim est requies, et uita sanctorum. Mites autem dicuntur, qui non resistunt malo, sed uincunt in bono malum.

Beati qui lugent, quoniam ipsi consolabuntur. Beati qui lugent peccata, consolabuntur Spiritu sancto, qui propterea Paracletus, id est, consolator nominatur, ut temporalem amittentes, eterna letitia perfruantur.

Beati qui esuriunt, et sitiunt iustitiam, quoniam ipsi saturabuntur. Hic amatores dicit, ueri et inconcussi boni, illo ergo cibo saturabuntur, de quo ipse Dominus ait: Meus cibus est ut faciam uoluntatem Patris mei , ubi loquitur de iustitia et illa  aqua, de qua quisquis biberit, fiet in eo fons aque salientis in uitam eternam.

Beati misericordes, quoniam ipsi misericordiam consequuntur. Beatos esse dicit qui subueniunt miseris, quoniam eis ita rependitur, ut de miseria liberentur.

Beati mundo corde, quoniam ipsi Deum uidebunt. Sicut alibi scriptum est: In simplicitate cordis, querite illum, hoc est enim mundum cor, quod est simplex cor, et sicut lumen hoc uideri non potest, nisi oculis mundis, ita nec Deus uidebitur, nisi mundum sit illud quod uidere potest.

Beati pacifici, quoniam filii Dei uocabuntur. In pace perfectio est, ubi nichil repugnat, et ideo filii Dei pacifici, quoniam nichil resistit Deo. Pacifici  autem in semetipsis sunt qui omnes animi sui motus componentes fiunt regnum Dei. Hic conuenit illud peticum:

Pax animam nutrit, retinet concordia pacem.
Pax reprimit litem, concordes nectit et idem.
Lis pacem metuit, refugit discordia pacem.
Odia pax pellit, castum pax nutrit amorem.

Beati qui persecutionem patiuntur, propter iustitiam, quoniam ipsorum est regnum celorum. Non qui propter iniquitatem, sed propter Christiane unitatis diuisionem, nam et Agar passa est, a Sara persecutionem, et illa erat sancta que faciebat, illa iniqua que patiebatur. Signanter addidit propter iustitiam, multi enim persecutionem propter sua peccata patiuntur, et non sunt iusti.  Simulque considera,  quod octaua uere circumcisionis beatitudo martyrio terminatur.

Beati estis cum maledixerint uobis homines, et persecuti uos fuerint et dixerint omne malum aduersum uos, mentientes propter me. Illud maledictum contemnendum est, et beatitudinem creat, quod falso maledicentis ore profertur, unde et specialiter diffiniunt, que sit beata maledictio, omne dicens maledictum aduersum uos, mentientes propter me; ubi ergo Christus in causa est, ibi optanda maledictio.

Gaudete et exsultate, quoniam merces uestra copiosa est in celis. Nescio quis hoc nostrum possit implere, ut laceretur opprobriis, fama nostra, et nos exsultemus in Domino, hoc qui uanam sectatur gloriam implere non potest. Gaudere igitur et exsultare debemus  ut merces nobis in celestibus preparetur. Eleganter in quodam uolumine scriptum legimus: Ne queras gloriam, et non dolebis cum ingloriosus fueris.

 In celis dictum est, in spiritalibus firmamentis, ubi habitat sapientia, iustitia, unde et Apostolus inquit, conuersatio uestra in celis est .  Cum dicit, Beati pauperes, auaritiam repellit. Beati mites, iram et indignationem excludit. Beati qui lugent, seculi tristitiam que mortem operatur repugnat. Beati qui esuriunt, gulam, siue omnium deliciarum cupiditatem, per ieiunium retundit. Beati misericordes, humili compatiendo iecit. Beati mundo corde, in fornicationem et omnem corporis inquinamentum fortiter extorquet. Beati pacifici,  uanam gloriam, pacis dilectionem humiliat. Beati qui persecutionem, accidiam omnemque discurrendi amorem abiicit.



IN NATALI uIRGINUM.



EuANGELIUM MATTHAEI, CAP. XIII.

»Simile est regnum celorum thesauro abscondito in agro, quem qui inuenit homo, abscondit, et pre gaudio illius uadit et uendit uniuersa que habet, et emit agrum illum. Iterum simile est regnum celorum homini negotiatori, querenti bonas margaritas. Inuenta autem una pretiosa margarita, abiit et uendidit omnia que habuit et emit eam. Iterum simile est regnum celorum sagene misse in mare, et ex omni genere piscium congreganti.  Quam cum impleta esset educentes et secus littus sedentes, elegerunt bonos in uasa sua, malos autem foras miserunt. Sic erit in consummatione seculi. Exibunt angeli et separabunt malos de medio iustorum, et mittent eos in caminum ignis. Ibi erit fletus et stridor dentium. Intellexistis hec omnia? Dicunt ei: Etiam. Ait illis: Ideo omnis scriba doctus in regno celorum, similis est homini patrifamilias, qui profert de thesauro suo noua et uetera.«

Simile est regnum celorum thesauro abscondito in agro, quem qui inuenit homo, abscondit, et pre gaudio illius uadit et uendit uniuersa que habet, et emit agrum illum. Crebris parabolarum obscuritatibus retardati commaticam interpretationem excedimus,  ut prope de alio interpretationis genere, ad aliud transisse uideamur.  Thesaurus iste, in quo sunt omnes thesauri sapientie, et scientie absconditi, aut Deus uerbum est, qui in carne Christi uidetur absconditus, aut sancte Scripture, in quibus reposita est notitia Saluatoris, quem cum quis in eis inuenerit, debet omnia istius seculi emolumenta contemnere, ui illum possit habere, quem reperit. Quod autem sequitur, quem cum inuenerit homo, abscondit, idcirco dicitur, non quod hoc de inuidia faciat, sed quod timore seruantis et nolentis perdere, abscondat in corde suo, quem pristinis pretulit facultatibus.

Iterum simile est regnum celorum homini negotiatori, querenti bonas margaritas. Inuenta autem una  pretiosa margarita, abiit et uendit omnia que habuit, et emit eam. Aliis uerbis idipsum, quod supra dicitur, bone margarite, quas querit institor, lex et prophete sunt, et notitia ueteris Testamenti, unum autem est pretiosissimum margaritum, scientia Saluatoris, et sacramentum passionis illius, et resurrectionis arcanum. Quod cum inuenerit, homo negotiator, similis Pauli apostoli, omnia legis, prophetarumque mysteria, et obseruationes pristinas, in quibus inculpate uixerat, quasi purgamenta contemnit, et quisquilias, ut Christum lucrifaciat. Non quod inuentio noue margarite, condemnatio sit ueterum margaritarum, sed quod comparatione eius omnis alia gemma fit uilior.


Iterum simile est regnum celorum sagene misse in mare, et ex omni genere piscium congreganti. Quam cum impleta esset educentes, et secus littus sedentes, elegerunt bonos in casa sua, malos autem foras miserunt. Sic erit in consummatione seculi. Exibunt angeli et separabunt malos de medio iustorum, etc. Impleto Ieremie uaticinio docentis: Ecce ego mitto ad uos piscatores multos , postquam audierunt Petrus et Andreas, Iacob et Ioannes, filii Zebedei, sequimini me, et faciam uos piscatores hominum, contexuerunt sibi ex ueteri ac Nouo Testamento sagenam euangelicorum dogmatum, et miserunt eam in mare huius seculi que usque hodie in mediis fluctibus tenditur capiens de salis et amaris gurgitibus, quidquid inciderit, id est, et bonos homines et malos  et optimos pisces et pessimos, cum autem uenerit consummatio et finis mundi, ut ipse infra manifestius disserit, tunc sagena extrahetur ad littus. Tunc uerum secernendorum piscium indicium monstrabitur, et quasi in quodam quietissimo portu boni mittentur in uasa celestium mansionum, malos autem torrendos et exsicandos gehenne flamma suscipiet.

Intellexistis hec omnia? Dicunt ei: Etiam. Ad apostolos proprie sermo est et illis dicitur: Intellexistis hec, quos non uult audire tantum, ut populum, sed intelligere, ut magistros futuros.

Ideo omnis Scriba doctus in regno celorum, similis est homini patrifamilias, qui profert de thesauro suo noua et uetera. Instructi erant apostoli scribe et  notarii saluatoris, qui uerba illius et precepta signabant in tabulis cordis carnalibus regnorum celestium sacramentis, et pollebant opibus patrifamilie, eiicientes de thesauro doctrinarum suarum noua et uetera, ut quidquid in Euangelio predicabant legis et prophetarum uocibus comprobarent: unde et sponsa dicit in Cantico canticorum: Noua cum ueteribus, fratruelis meus, seruaui tibi.



EuANGELIUM MATTHAEI, CAP. XXu.

»Simile est regnum celorum decem uirginibus, que accipientes lampades suas exierunt obuiam sponso et sponse. Quinque autem ex eis erant fatue, et quinque prudentes: sed quinque fatue, acceptis lampadibus, non sumpserunt oleum secum.  Prudentes uero acceperunt oleum in uasis suis cum lampadibus. Moram autem faciente sponso, dormitauerunt omnes et dormierunt. Media autem nocte clamor factus est: Ecce sponsus uenit, exite obuiam ei. Tunc surrexerunt omnes uirgines ille, et ornauerunt lampades suas. Fatue autem sapientibus dixerunt: Date nobis de oleo uestro, quia lampades nostre extinguuntur. Responderunt prudentes, dicentes: Ne forte non sufficiat nobis et uobis, ite potius ad uendentes et emite uobis. Dum autem irent emere, uenit sponsus, et que parate erant intrauerunt cum eo ad nuptias, et clausa est ianua. Nouissime uero ueniunt et relique uirgines, dicentes: Domine, Domine, aperi nobis. At ille  respondens ait: Amen dico uobis, nescio uos. uigilate itaque quia nescitis diem neque horam.«

Simile est regnum celorum decem uirginibus.  Dum enim regnum constat, quia reproborum nullus ingreditur, queritur cur fatuis uirginibus simile esse prohibetur, sed sciendum est, quod sepe in sacro eloquio regnum celorum presens Ecclesia dicitur, de quo et alio loco Dominus dicit: Mittet filius hominis angelos suos, et colligent de regno eius, id est, de presenti Ecclesia omnia scandala. Unde et alibi dicit: Qui soluerit unum de mandatis istis, et docuerit sic homines, minimus uocabitur in regno celorum , id est, in Ecclesia. Ergo et hic in decem uirginibus presens signatur Ecclesia. In quinque autem corporis sensibus, unusquique subsistit.  Geminatus autem quinarius denarium perficit. Et quia ex utroque sexu fidelium multitudo colligitur, sancta Ecclesia decem uirginibus similis denuntiatur, in qua quia mali cum bonis, et reprobi cum electis admixti sunt, recte similis uirginibus prudentibus et fatuis esse perhibetur.

Quinque autem ex eis erant fatue, et quinque prudentes. uidentur itaque mihi quinque uirgines significare, quinque partitam continentiam carnis illecebris. Continendus est enim animi appetitus a uoluptate oculorum, a uoluptate aurium, a uoluptate olfaciendi, gustandi, tangendi, sed quia ista continentia partim coram Deo fit, ut illi placeatur interiori gaudio continentie, partim coram hominibus tantum, ut gloria humana capiatur. Quinque dicuntur  sapientes, et quinque stulte, utreque tamen uirgines, quia utraque continentia est, quamuis diuerso fomite gaudeat.

Hanc parabolam decem uirginum fatuarum atque prudentium, quidam simpliciter in uirginibus interpretantur. Quarum alie iuxta Apostolum, et corpore et mente sunt uirgines: alie uirginitatem tantum corporum reseruantes, uel cetera opera non habent proposito suo similia, uel parentum custodia reseruante, nichilominus mente nupserunt: sed mihi uidetur, non ad uirginalia corpora, sed ad omne hominum genus per comparationem pertinere, tam ecclesiasticos quam Iudeos atque hereticos, qui idcirco uirgines appellantur, quia in unius Dei notitia gloriantur.


Que accipientes lampades suas. Lampades autem sunt, quia manibus testantur opera, que secundum istam continentiam fiunt: dictum est autem, ut luceant opera uestra coram hominibus.

Exierunt obuiam sponso et sponse. In sponso enim nomine, Christus intelligitur, de quo Euangelium dicit: Non ieiunabunt filii sponsi, quandiu cum illis est sponsus. Ergo, non possunt qui Christiani non sunt, sponso Christo uenire obuiam. Unum corpus dixit, utriusque sexus, sponsi et sponse, sed quid in Dominum, quid in Ecclesiam conueniat, rationem cognoscimus, sicut alibi: Sicut sponso imposuit mihi mitram, et sicut sponsam ornauit me ornamento. Unum corpus dixit, id est, Christum et Ecclesiam.


Sed quinque fatue, acceptis lampadibus, non sumpserunt oleum secum.  Multi enim, quamuis de Christi bonitate plurimum sperent, gaudium tamen non habent, dum continenter uiuunt, nisi in laudibus hominum; non ergo habent oleum secum. Nam ipsam letitiam oleo significari arbitror: Proptera unxit te, inquit, Deus Deus tuus oleo letitie, qui autem non propterea gaudet, quia Deo intrinsecus placet, non habet oleum secum.

Per oleum quippe, nitor glorie designatur. uascula autem, nostra sunt corda, in quibus ferimus cuncta que cogitamus. Fatue autem uirgines oleum secum non sumunt, quia gloriam intra conscientiam non habent, quia plerumque bona in se opera, cum electis et reprobis ostendunt, sed soli ad sponsum ueniunt  cum oleo, qui de his que foris egerint intus gloriam requirunt, unde per Psalmistam quoque de sancta electorum Ecclesia dicitur: Omnis gloria eius filie regis intus .

Prudentes uero acceperunt oleum in uasis suis cum lampadibus. Letitia bonorum operum in corde atque conscientia posuerunt. Sic et Apostolus monet: Probet autem se homo, inquit, et tunc in semetipso habebit gloriam, et non in altero.

 Prudentes oleum in uasis habent, quia nitorem glorie intra conscientiam retinent, Paulo attestante, qui ait: Gloria nostra, hec est testimonium conscientie nostre.

Moram autem faciente sponso dormitauerunt omnes, et dormierunt.  Omnes dicit: quia  ex utroque genere continentium hominum, siue eorum qui de bono suo opere Deo tribuunt gloriam, siue eorum qui in laudibus hominum adquiescunt, moriuntur hoc interuallo temporis, donec sub aduentu Domini, fiat resurrectio mortuorum.

 Dum uenire Iudex ad extremum iudicium differt, electi et reprobi in mortis somno sopiuntur. Dormire etenim mori est, ante somnum uero dormitare, est ante mortem a salute languescere, quia per pondus egritudinis, peruenitur ad somnum mortis. Consequenter autem dicitur dormierunt, quia postea suscitandi sunt.

Media autem nocte, etc.  De aduentu sponsi clamor in media nocte fit, quia sic dies iudicii subrepit, ut preuideri non ualeat, quando uenit,  quippe cum ipse Dominus dicat: De die autem illa et hora nemo scit . Et Apostolus ait: Dies autem Domini tanquam fur in nocte ita ueniet . Per angelorum clamorem et tubas precedentium fortitudinem, Christi resonauit aduentus traditio Iudeorum est Christum media nocte uenturum in similitudinem Aegyptii temporis quando Pascha celebratum est, et sanguine agni postes nostrorum frontium consecrati sunt: Unde reor traditionem apostolicam permansisse, ut in die uigiliarum Pasche, ante noctis medium, populos dimittere non liceat, sed exspectantes aduentum Christi stent in Ecclesia.

Tunc surrexerunt, etc.  Tunc omnes  uirgines surgunt, quia electi et reprobi a somno sue mortis excitantur, lampades ornant, quia sua secum opera numerant, pro quibus eternam recipere beatitudinem exspectant.

 Aptauerunt lampades suas, id est, rationes reddendas operum suorum. Oportet enim nos exhiberi ante tribunal Christi, ut illic recipiat unusquisque, quod gessit in corpore, siue bonum, siue malum.

Fatue autem sapientibus dixerunt: Date nobis de oleo uestro, quia lampades nostre exstinguuntur.  Quid est autem quod tunc a prudentibus oleum petunt nisi quod in aduentu iudicis, cum se intus uacuas inuenerint, testimonium foris querunt. Ac si a sua fiducia decepte, proximis dicant, quia  nos quasi sine opere repelli conspicitis, dicite de nostris operibus, quid uidistis? Sed lampades fatuarum uirginum exstinguuntur, quia earum opera que clara hominibus foras apparuerunt, in aduentu iudicis intus obscurantur, et ad retributionem non ueniunt, quia pro eis receperunt ab hominibus laudes, quas amauerunt.

 Que lampades suas queruntur extingui, ostenderunt eas ex parte lucere, et tamen non habere lumen indeficiens, nec opera perpetua. Si quis igitur habet animam uirginalem et amatorem pudicitie, non debet mediocribus esse contentus, que cito exolescunt, et exorto caumate arefiunt, sed periectas uirtutes sequatur, ut lumen habeat sempiternum.

Responderunt prudentes, dicentes: Ne forte non sufficiat  nobis et uobis.  Unusquisque enim pro se rationem reddet, nec alio testimonio quisque adiuuatus apud Deum, cui secreta cordis apparent. Et uix sibi quisque sufficit, ut ei testimonium perhibeat conscientia sua.

 In illo enim die, quod tamen de quibusdam in pace Ecclesie quiescentibus loquor, sibimet ipsis testimonium uniuscuiusque uix sufficit, quanto minus et sibi et proximo? ubi et protinus per increpationem subdunt.

Ite potius ad uendentes et emite uobis.  Non consilium dedisse putande sunt; sed crimina eorum ex obliquo commemorasse.

 uenditores quippe olei, adulatores sunt, qui enim accepta qualibet gratia, uanis suis  laudibus nitorem glorie offerunt, quasi oleum uendunt, de quo profecto oleo Psalmista dicit: Oleum autem peccatoris, non impinguet caput meum .

Dum autem irent emere, uenit sponsus, et que parate erant intrauerunt cum eo ad nuptias, et clausa est ianua.  Euntibus autem illis, uenit sponsus, id est, inclinantibus se illis in ea que foris sunt, et solidis gaudere querentibus, quia gaudia interna non nouerunt. uenit ille qui iudicat, et que parate erant, id est, quibus bonum coram Deo testimonium conscientia perhibebat. Intrauerunt cum eo ad nuptias, id est, ubi munda anima sempiterno Dei uerbo fecunda copuletur. Clausa est ianua, id est,  receptis illis, qui sunt in angelicam uitam mutati. Omnes enim resurgemus, inquit, sed non omnes immutabimur . Clausus aditus regnum celorum: Non enim post iudicium patet precum, aut meritorum locus: O si sapere in cordis palato possit, quid admirationis habet, quod dicitur, uenit sponsus? quid dulcedinis? Intrauerunt cum eo ad nuptias, quid amaritudinis? Et clausa est ianua. Quanta uero tunc erit electorum letitia, qui de eius merentur uisione gaudere, cum eo simul ad nuptias intrare, qui et in sponsi nuptias gaudent, et tamen ipsi sunt sponsa, quia in illo eterno regni thalamo, uisioni nostre Deus coniungitur, qui scilicet uisio nunquam in perpetuum amoris sui amplexibus euellatur. Tunc regni ianua lugentibus clauditur, que modo penitentibus  quotidie aperitur. Erit namque tunc penitentia, sed fructuosa iam non erit, quia nequaquam tunc ueniam inuenit, qui modo aptum ueniens tempus perdit.

Nouissime uero ueniunt et relique uirgines, dicentes: Domine, Domine, aperi nobis.  Egregia quidem in Domini appellatione confessio, idemque repetitum indicium fidei est, sed quid prodest uoce inuocare, quem operibus neges.

 Ibi iam a Deo non potest mereri quod petit, qui hic noluit audire, quod iussit. Qui tempus congruum penitentie perdidit, frustra ante regni ianuam cum precibus uenit.

 Non dictum est, quod emerint oleum, et ideo intelligende sunt nullo iam remanente de alienis laudibus gaudio, in angustiis et magnis afflictionibus  redire ad implorationem Dei, sed magna est eius seueritas, post iudicium, cuius ante iudicium ineffabilis misericordia prerogata est.

At ille respondens ait: Amen dico uobis, nescio.  Nouit Dominus qui eius sunt , et qui ignorat ignorabitur . Nescit Dominus operarios iniquitatis.

 Preces offerunt, sed nesciuntur, quia tunc uelut incognitos Deus deserit, quos modo suos per uite meritum non agnoscat.

uigilate itaque quia nescitis diem neque horam. Si sciret quisque de presenti seculo, quo tempore exiret, aliud tempus uoluptatibus atque aliud penitentie aptare potuisset, sed qui penitentie uitam spopondit peccanti, diem crastinum non promisit.  Semper ergo extremum diem debemus metuere, quem nunquam possumus preuidere.

 Non modo illius ultimi temporis quo uenturus est sponsus, sed sue quisque dormitionis diem et horam nescit. Quisquis autem paratus est, usque ad somnum, id est, usque ad mortem, que omnibus debetur, paratus inuenietur, etiam cum illa uox media nocte sonuerit, qua omnes euigilaturi sunt. Quod uero sponso et sponse dixit obuiam uenisse uirgines, sic intelligendum puto, ut ex ipsis uirginibus, confitetur, ea que dicitur sponsa, tanquam si omnibus Christianis in Ecclesiam concurrentibus filii ad matrem concurrere dicantur, cum ipsis filiis congregatis, constet ea que dicitur mater.





SUMMARIUM IN EPISTOLAS ET EuANGELIA QUAE LEGUNTUR IN TEMPLIS PER CIRCUITUM ANNI, Totius doctrine pietatis medullam et nucleum, ceu cornucopie, citra cuiuspiam morsum, in se complectens, in usum ministrorum Ecclesie conscriptum, et Smaragdo additum.



IN uIGILIA NATALIS CHRISTI.



EPISTOLA AD ROMANOS, CAP. I:

Paulus seruus Iesu Christi, ETC.

1. Euangelium Dei in tota Scriptura est, que habet omne bonum et utilis est ad doctrinam, etc. II Tim. III.

2. Confessio de Christo est, quod sit filius Dei et filius Dauid, hoc est uerus Deus, simul uerus homo factus ex semine Dauid. Hoc utrumque catholica fides scit scriptum et utrumque confitetur uerum. Si Deum tantum dixeris, medicinam negas qua sanatus es. Si hominem tantum dixeris, potentiam negas qua creatus es.

3. Scopus apostolice predicationis est, obedientia fidei super nomine Iesu. Ut obediendo ueritati purificentur anime per Spiritum sanctum cum fraterna caritate, hanc sequitur gratia Dei uita eterna.



LECTIO ISAIAE, CAP. LXII:

Propter Sion non tacebo,  ETC.

1. Auiditas aduentus Christi, in ueteribus, ut qui nostra est iustitia et salus, per quem defendimur ab iniuria omnium creaturarum, et saluamur tanquam per clementissimum amicum.

2. Non tantum optat adfore, sed manifestum Deum in carne exclamat, quod est mysterium pietatis, citra controuersiam magnum. II Tim. III.

3. Ecclesie Christi encomia, uictorie et triumphi, ut ultra non uocetur derelicta, ut uoluntas Domini in ea, ut complacitum sit Domino in ea, que cum Ecclesia malignantium titulis pugnant.



EuANGELIUM MATTHAEI, CAP. I:

Christi autem generatio sic erat.

1. Christus filius hominis, quia ex semine Abrahe. Christus filius Dei, quia ex Spiritu sancto.

2. Angeli administratorii spiritus sunt, qui in ministerium emittuntur propter eos qui heredes  sunt salutis. Hebr. I. Hic seruiunt Marie et Iosepho.

3. Summa Euangelii in nomine Iesu, ut angelus explicat, Ieschua enim Hebreis salutem significat, et hic est salus, uita, et resurrectio nostra, per quem saluati, et liberati sumus.



IN NOCTE NATALIS.



LECTIO ISAIAE PROPHETAE, CAP. IX:

Populus gentium qui ambulabat.

1. Christus diues Dominus est in omnes qui se inuocant, Iudeos et gentes et hic e tenebris uocauit in admirabilem suam lucem. I Pet. III.

2. Completa Abrahe promissio, ut semen eius sit sicut arena maris et stelle celi. Gen. Xu.

3. Quid sit Christus, cur uenerit, et quid per eum habeamus, omnia mire emphatica in hoc catalogo nominum, admirabilis, consiliarius, Deus fortis, etc.



EuANGELIUM IN NOCTE NATALIS, LUCAE, CAP. II:

Exiit  edictum.

1. Christus Dominus noster (Anno ab initio creationis mundane ter millesimo nonagentesimo sexagesimo secundo, secundum Hebreorum ueritatem, secundum septuaginta quinquies millesimo ducentesimo primo.


A diluuio bis millesimo trecentesimo sexto.

Ab Abrahe natiuitate bis millesimo XIu.

A Mose et egressu filiorum Isrel de Aegypto, 1059.

A Salomone et prima templi edificatione, 1031.

A reedificatione sub Dario, quingentesimo decimo nono.

Ab urbis Romane conditione, 751. Olympiadis centesime nonagesime quarte anno tertio.

Quando firmissimam pacem ordinatione Dei Cesar Augustus composuit, nascitur in Bethlehem Iude.

2. Summa Euangelii, et predicationis de Christo per angelum proclamatur, Ne timeatis annuntio gaudium. Natus est uobis seruator; emphasis in seruatore, et in uobis.

3. Angeli adsunt Domino angelorum in conceptione, natiuitate, imo in toto circulo uite Christi, et habet cantus angelorum Euangelium, cum pacem et Dei annuntiat.



IN DIE NATALIS.



EPISTOLA AD HEBRAEOS, CAP. I:

Multifariam multisque modis.

1. Dei ineffabilis bonitas, qui nouissime locutus est nobis in filio, ut per eum qui est in sinu suo nobis annuntiaret omnia. Quomodo igitur effugerimus, si tantam neglexerimus salutem. Heb. II.

2. Testimonia diuinitatis plenissima et uaria ex Scripturis, Psal. II, XCuI, CIII, XLIu, CI, ut sciamus quod is qui uenit annuntiare remissionem peccatorum Deus est, nec dubitemus de Dei uoluntate.

3. Christus per seipsum purgationem peccatorum fecit et consedit ad dextram maiestatis in excelsis, ut sciant fideles, remissa sibi peccata, et regnare, uincere, ac triumphare Christum. Intelligentiam superat magnum illud admirabile et stupendum, Chrysostomo annotante, quod caro nostra sursum sedet et adoratur ab angelis, archangelis, cherubim,  et seraphim; excessum patitur Chrysostomus hec cogitans. Ergo maledicta heresis, que negat ueram Christi humanitatem.



EuANGELIUM IN DIE NATALIS, IOAN. CAP. I:

In principio erat uerbum, ETC.

1. Summa de Christo est credere, quod sit uerus Deus et homo, qui crearit omnia, qui datus sit hominibus in uitam et lucem, tametsi pauci sunt qui recipiunt, sic Ioannes proponit, sic Paulus, et omnis Scriptura.

2. Quomodo nature coniungi potuerint, Deus scit, Christianus ad multa respondere potest, Deus nouit, que est utilissima Chrysostomi regula

3. Cum audis uerbum caro factum, et habitasse in nobis, expende hoc totum quo ueteres sancti se occuparunt. Cur Deus homo factus? uidelicet ut Ecclesia haberet suum caput, Ephe. I, Coll. I. Ut structura templi haberet lapidem angularem, Psal.  CXuII. Ut haberet omnis creatura mediatorem, Gal. III. Ut uniuersa militia celi haberet regem suum, Luc. I, Apoc. XIX. Ut haberet schola Dei doctorem suum, Iel. II. Ut haberet ciuitas Hierusalem templum suum, Apoc. II. Ut templum celestis Hierusalem haberet sacerdotem suum, Heb. uII. Ut haberent omnes in templo hostiam suam, ut haberent  omnes oues pascue Dei communem pastorem, Ioan. x. Ut haberent omnes filii Dei, et omnis creatura primogenitum fratrem, Rom. uIII. Iam cum carnem audis, cogita extremam humiliationem Christi, in humiliatione remissionem peccati et satisfactionem, adeoque effusissimam caritatem patris, qui nobis filium tradidit.



IN NATALI SANCTI STEPHANI.



EPISTOLA ACT., CAP. uII:

Stephanus plenus gratia, ETC.

1. Descriptio persone Stephani, uir plenus gratia, et fortitudine, et multis preclaris, et sanctis dotibus preditus, typus diaconorum Ecclesie, similes conditiones episcopi et diaconi, uide in Paulo, unde pudeat nos, qui ex diametro pugnamus.

2. Typus impiorum ueritatem impugnantium, quod ueritate non possunt, sycophantiis et calumniis tentant. Et hec semper fortuna fuit Christianorum, ut grauarentur mendaciis, hinc tot apologetici, Tertulliani,  Iustini, Quadrati, Miltiadis; hinc calumnie horum temporum, blasphemia in Deum, diuorum contemptus, sacramentorum proculcatio, bonorum operum proscriptio.

3. Fortior est quem Deus defendit, quam quem mundus persequitur. Mira consolatio oppetentium mortem pro ueritate, uidentium stantem, et auxiliantem Christum.



EuANGELIUM MATTHAEI, CAP. XXIII:

Ecce ego mitto ad uos.

1. Hic habes causam occisionis, omnium prophetarum, fuisse superbiam cordis.

2. Quando alieni peccati quis supplicia luat, iuxta illud Exodi. XXI, reddes peccatum parentum in filios, in tertiam et quartam generationem.

3. Dulcissima similitudo qua se Christus galline comparat, nos pullis, per quem solum a miluis, hoc est, diabolis, liberi euadimus, fide in Christum, sicut incredulitate excidimus, et audimus  horrendum iudicium, cum Iudeis incredulis, Relinquetur uobis domus deserta. Matth. XXIII.



IN NATALI IOANNIS EuANGELISTAE.



EPISTOLA AD EPHESIOS, CAP. I:

Benedictus Deus et Pater.

1. Salus nostra ex electione Dei, ut qui gloriatur in Domino glorietur, ut sciant sancti, se non posse excidere.

2. Electionem sequitur recta et Deo placens uita, in qua fides per caritatem operatur, nam fideles uocationem et electionem suam firmam faciunt operibus fidei. II Pet. I.

3. In Christo dilecto filio Dei, est redemptio per sanguinem eius, in remissionem peccatorum, ne quis glorietur in operibus.



EuANGELIUM IOANNIS, CAP. ULT.:

Dixit iehsu Petro: Sequere me.

1. De uoluntate nostra frangenda in Dei uoluntatem, sepe enim non uoce de celo, non per prophetam,  non per reuelationem, uel somnium uel excessum mentis, sed rebus ipsis accidentibus, aut ad aliud quam statueramus uocantibus, cogimur agnoscere Dei uoluntatem aliam quam erat nostra, Augustinus epistola 65 ad Paulinum et Therasiam.

2. Exemplum respicientium alienam uocationem, et aliena opera, cum intrepide oporteat sequi uocantem Christum: Melior est enim obedientia quam uictima.

3. Auctoritas Ioannis euangeliste et testis dignitas, qui recubuit super pectus Iesu, qui scripsit, cuius testimonium uerum est, qui totus huc spectat, ut credamus in nomine unigeniti filii Dei, et ut credentes uitam habeamus per nomen eius.



IN NATALI INNOCENTIUM.



APOCALYPSIS, CAP. XIu:

uidi supra montem Sion.

1. Christus agnus est, qui tollit peccata mundi,  Ecclesiam suam, hoc est numerum populi Dei, contra bestiam protegens.

2. Ecclesia agno stanti psallit canticum nouum, hoc est, laude et imitatione, confessione fidei et recta uita Deum concelebrat.

3. Innocentia uerorum Christianorum, uirgines sunt, casti et pudici, sine macula, et immaculati in uia. Psal. CXIX



EuANGELIUM MATTHAEI, CAP. II:

Ecce angelus Domini.

1. Ab ipsis uite initiis, exemplo Christi ad tentationes et insidias preparemur.

2. Sollicitudo Dei pro suis iuxta illud: De uentre matris mee recordatus est nominis mei; apparet angelus, iubet ut fugiat in Aegyptum, reuocat ex Aegypto in terram Isrel.

3. Impietatis exemplum in Herode, quod durat in consummationem seculi usque. Ecclesia persecutionem sustinente.



IN OCTAuA NATIuITATIS.



AD TITUM, CAP. II:

Apparuit gratia.

1. Summam Christianismi clara et mira breui tate complectitur. Abnegata impietate sobrie et iuste et pie uiuamus, hoc est, . Marc. I, Matth. III.

2. Predicatur et commendatur Christus, et quid nostri causa fecerit, dedit semetipsum pro nobis, redemit nos ab omni iniquitate, mortuus est propter peccata nostra, resurrexit propter iustificationem nostram.

3. Qui hoc credunt sectatores sunt bonorum operum, hic habes radicem cum fructibus, fidem cum operibus, et quod sine gratia nullum sit bonum opus.



EuANGELIUM LUCAE, CAP. II:

Postquam consummati sunt dies octo.

1. Christus circumciditur, ut nos spiritualiter  circumcideremur, sistitur Domino, ut doceat presentare nos ipsos Deo, figuras legis custodit, conditor legis.

2. Exemplum Christiani hominis in sermone, qui pius ac iustus, et in quo Spiritus sanctus erat.

3. Cum pace recedit ex hoc mundo, qui intelligit, quod Deus erat in Christo, mundum sibi reconcilians. II Cor. u.



DOMINICA I POST NATALEM.



EPISTOLA PAULI AD GALATAS, CAP. Iu:

Quanto tempore heres paruulus est.

1. Tempus legis et gratie discriminat, lex per Mosen, gratia et ueritas per Iesum Christum facta est. Hebr. IX. De sanctimonia mundana, que non potuit cultorem perfectum reddere, in cibis, potionibus, ablutionibus ac iustificationibus carnis, usque ad tempus correctionis imposita.

2. Plenitudo temporis, est annus Domini acceptus  et dies salutis, cum Deus manifestatur in carne, et Dei filius fit uirginis filius.

3. Dignitas credentium, filii sunt et heredes per Deum, non per meritum nec naturam, sed per gratie Spiritum qui clamat in cordibus nostris, Abba pater.



EuANGELIUM LUCAE, CAP. II:

Erat Ioseph et Maria mirantes.

1. Christus aliis in resurrectionem, aliis in ruinam. Fides est credere et edificari. Incredulitas ruina est et casus.

2. Consolatorium, ubi non est contradictio, ibi non est uerbum Dei. Si Christus positus in ruinam et resurrectionem, ergo et membra Christi, hinc apostoli: Domine, quis credidit auditui nostro. Isa. LIII, Ioan. XIII, Rom. X.

3. Opera fidei in Anna prophetissa, orare, ieiunare, non ergo damnatur, sed primum docetur fides,  deinde opera, ut boni faciamus bona opera, Gen. Iu, Respexit Deus ad Abel et ad munera eius.



IN DIE THEOPHANIAE.



LECTIO ISAIAE, CAP. LX:

Surge illuminare Hierusalem.

1. Ecclesia per predicationem Euangelii in toto mundo congregatur. In hac regnat Christus et sunt bona omnia, iam quidem obscura, sed in dies per Christum futura clariora ut quam plurimi accedant.

2. Ubi Ecclesia non est, ibi salus non est, et misere sunt gentes, ubi uerbum Dei ignoratur.

3. Qui in Germania Christi fidem amplectitur non potest non amare qui Dei nomen inuocant in semotissimis regionibus, Sabea, Panchea, Arabia, apud Damascenos, Armenios, Assyrios, unus enim Deus, una fides, una religio et in Christo unum et consummati in unum sunt electi omnes.



EuANGELIUM MATTHAEI, CAP. II:

Cum natus esset iehsu.

1. Specimen uocationis gentium in obedientiam fidei.

2. Scriptura ueteris Testamenti clare exprimit tempus aduentus Christi, locum natiuitatis, modum nascendi, conuersandi et moriendi, de loco natiuitatis hic habes ex Michee. u.

3. Exemplum impietatis in Herode, et Herodem hodie agunt qui titulo pietatis se querunt. Rursus exemplum spei et fidei et sollicitudinis Dei pro suis, hic habes memorabile.



DOMINICA I POST THEOPHANIAM.



EPISTOLA AD ROMANOS, CAP. XII:

Obsecro uos.

1. Rationalis cultus, et qui per animam, et spiritum fieri debet, hoc est, uera religio in Christianismo est, ut nos ipsos Deo hostiam uiuentem, sanctam,  acceptam Deo prebeamus.

2. Christiani mundo se non conforment, qui totus in malo positus est, relicta uoluntate gentium, que est in lasciuiis, concupiscentiis, uinolentiis, comessationibus, compotationibus, totos se dedant in uoluntatem Dei.

3. Mira et pulcherrima similitudo de societate membrorum in uno corpore inter se  hac nos in mutuam corporis Christi edificationem conglutinat, ut nobis inter nos prosimus.



EuANGELIUM LUCAE, CAP. II:

Cum esset iehsu annorum duodecim.

1. Que de infantia Christi preter Scripturas asseruntur a fabulis non absunt, hec fuit libido fermentati seculi superioris uitiandi omnia, et illustrium titulis abuti, sic multe acciderunt.

2. Appositissimum hic habetur exemplum, cariorem  nobis esse debere gloriam Dei et salutem animarum, quam ullum parentum affectum; Deus enim parentibus et rebus omnibus preferendus est.

3. Forma formande iuuentutis Christiane, Christus parentibus est subditus, proficit sapientia et etate, gratia apud Deum et homines ad hanc Lesbiam regulam formemus pueros nostros, matrimonii stipendia, et felices erunt respublice Christiane habentes talem sementem.



DOMINICA II POST THEOPHANIAM.



EPISTOLA AD ROM., CAP. XII:

Habentes donationes secundum gratiam que data est nobis, ETC.

1. Necessarium preceptum ut uocationi sue quisque inseruiat, spartam suam quisque adornet, et ne sutor ultra crepidam.

2. Sed hic similiter uideamus, que uocationes  Deo placeant, ne quis sibi placeat, et non proximo in edificationem.

3. Optima hic habetur regula discernendorum spirituum analogia fidei, hinc monachi anabaptiste, et qui reuelationes iactant, cum cohorte spirituum erroris eiiciuntur.



EuANGELIUM IOAN., CAP. XI:

Nuptie facte sunt in Cana Galilee.

1. Honorabile coniugium inter omnes et cubile impollutum, quod Christus cum castissima sua matre et sanctis discipulis honorauit et sua et suorum presentia, et uini miraculo liberali et suaue olenti.

2. Christus nusquam blandus matri, quod ex hoc et aliis Euangelii locis discitur, ut doceat et carnalem cognationem nichil proluisse matri, nisi fide beata fuisset, et parentibus diuina non impedientibus parendum esse.

3. Christus is est, qui uineas irrigat, qui pluuiam per uitis radicem in uinum uertit, et quod in nuptiis  repente, hoc in planta singulis annis longiori temporis spatio efficit. Tantum ut agnoscamus opera Dei, et creaturis eius cum gratiarum actione utamur.



DOMINICA III POST THEOPHANIAM.



EPISTOLA AD ROM., CAP.XII:

Nolite esse prudentes.

1. Christianismi radix est paupertas spiritus et modestia animi, que , altum sapere, et superbiam mentis ferre nequit.

2. Pax et concordia Christianos omnes sic conglutinet et iungat, ut communi studio alii pro aliis solliciti sint, ut omnibus Iudeis gentibus amicis et inimicis benefiat, ledatur nemo. Hoc erit carbones ignis super capita talium congerere.

3. Quod Tertullianus de patientia, hoc Christiani ex hoc loco sciant omnes sibi dictum a Deo. uindictam mihi et ego uindicabo, patientiam mihi et ego patientiam remunerabo.



EuANGELIUM MATTHAEI, CAP. uIII:

Cum descendisset iehsu de monte.

1. uera fides se totam frangit in uoluntatem Dei, ut homo hac preditus, sanus, insanus, mortuus, uiuus, Dei esse uelit.

2. Potentia diuinitatis Christi, et uerbo sanat leprosum.

3. Christus, Dominum et legis se declarat, qui leprosum, quod in lege prohibitum erat tangit, docens anime lepram peccatum magis metuendam.



DOMINICA Iu POST THEOPHANIAM.



EPISTOLA AD ROM., CAP. XIII:

Nemini quidquam debeatis.

1. Ioannes cum in Epheso moraretur usque ad ultimam senectutem, et uix inter discipulorum manus ad Ecclesiam deferretur, nec posset multa loqui, nichil aliud per singulas collectas solebat proferre,  nisi hoc, filioli, diligite alterutrum, tandem tedio affecti dixerunt magistro, quare semper hoc loqueris? Respondit, quia preceptum Domini est et si solum fiat sufficit. Hieronymus in Epistolam ad Galatas. Eadem perpulchre hic Paulus ex eodem spiritu loquitur.

2. Precepta Decalogi secunde tabule hic clara breuitate, in compendium de dilectione, Paulus complectitur, que finis legis est. I Timoth. I.

3. Ama, et fac quodlibet, nec peccabis.



EuANGELIUM MATTHAEI, CAP. uIII:

Ascendente Iesu in nauiculam.

1. Figura futurarum tentationum Ecclesie, qua exerciti sunt apostoli, ut qui cum nec claudi nec ceci essent, nec alia egrotatione laborantes, quibus liberari quamplurimos in dies uidebant, ut omnipotentiam eius aspicerent, cui uenti et mare obediunt, et firmam beneficiorum eius memoriam haberent,  in tempestatem hanc inducantur.

2. Consolatio est omnibus Christi fidelibus, qui cum suis adsit usque in consummationem seculi, nec relinquat orphanos, ut in mediis periculis minime desperent.

3. clamemus uniuersi et singuli, principes, monachi, episcopi, spiritales, profani in hac tempestate Ecclesie, in his rebus, tam misere afflictis, Domine, salua nos, perimus, nec dubitemus, nos Dominum excitaturos ut misereatur nostri.



DOMINICA IN SEPTUAGESIMA.



EPISTOLA AD COR. I, CAP. IX:

Nescitis quod ii qui in stadio currunt.

1. uita Christiana, minime mollis est et delicata, sed laboriosa et sudore plena, sed quam agenotheta Deus remunerare uelit, id pulchris similitudinibus, ob oculos ponitur.


2. Certaturi saltu, ut est apud Philostratum in libello de Athletis, abstinebant coitu et aliis deliciis, iam turpe est, si nos pro brauio uite eterne segnius nos geramus, quam uulgus hominum pro uili premio.

3. Exemplum, cum Pauli, quod sermone, uita benefactis nobis imitabile proponitur, tum ueterum patrum, qui baptismi mysterio et spiritali esca potuque, non titulo tenus, sed reipsa, communicarunt.



EuANGELIUM MATTHAEI, CAP. XX:

Simile est regnum celorum homini patrifamilias.

1. Parabole rerum notissimarum similitudines sunt, docendi genus simplicissimum, et rudibus maxime appositum, in his, quod singula uerba attinet, ne simus anxie curiosi, cum de summa sententie constare possit.

2. Locus de predestinatione admodum difficilis. Cur non omnes statim conducat, unum hac hora,  alium altera uocet: nam ex predestinatione Dei fluit, ut quis credat uel non credat, a peccato liberetur, uel non, ut sciamus salutem nostram, non in uiribus nostris, sed solum in potentia Dei sitam, et hinc spem habemus contra peccatum et Satanam.

3. Quia nouissimi primi, et primi nouissimi, et multi uocati, pauci uero electi, ut meta ponatur temerariis, et sublimibus spiritibus, qui uolunt consilia Dei inscrutabilia perscrutari. An sint predestinati necne, etc. Qui uelit esse prudens et fidelis dispensator, seruet Pauli ordinem, quem habet in Christianismi compendiaria Epistola ad Romanos, et ante omnia inquirat de Christo in Euangelio: ut homo sua peccata et Christi gratiam agnoscat, cum peccato pugnet, et iam ubi inceperit sub cruce et passione esse, hoc ipsum recte docebit predestinationem. Huius enim musti, non omnes utres capaces sunt.



DOMINICA IN SEXAGESIMA.



EPISTOLA AD COR. SECUNDA, CAP. XI:

Libenter suffertis insipientes.

1. Gloriatio et triumphus Pauli, dissimilis sanguinariis triumphis quorumdam, qui cum patres esse deberent tyranni sunt, et pro catholicis , in laboribus, etc. Hec belli decora manet corona iustitie reposita in illum diem.

2. Necessitas Paulo incumbens, ut quod quatuordecim annis celauerat, postmodum prodere cogeretur. Tot erant pericula religioni Christiane a falsis apostolis, a philosophia mundana, a Iudaica superstitione. Ut ni Paulus omni quod aiunt pede contra stetisset, et quotidianam curam omnium Ecclesiarum habuisset, grauissime periclitata fuisset doctrina euangelica. Hec ignauiam episcoporum et ministrorum Ecclesie merito damnant, et calcaria nobis addere debent ut ministerium nostrum ad plenum probatum  reddamus.

3. Plutarchus scribit de utilitate ab inimicis capienda. Hic sane habemus stimulum carnis, hoc est insectationem malorum hominum, Paulo utilem fuisse. Sic enim et inimici nonnunquam prosunt, docentes nos sobrietatem et modestiam, et hic imbecillitas perficit uirtutem et infirmitas absoluit potentiam.



EuANGELIUM LUCAE, CAP. uIII:

Cum turba plurima conuenirent, et e singulis ciuitatibus properarent.

1. Similitudo seminantis monet omnes, ut auidis animis accipiant sermonem euangelicum, et quod didicerunt conferant ad usum pietatis. Hec est enim fides electorum et agnitio ueritatis in spem uite eterne.

2. Hinc exclamatione  auditorem exsuscitat, non cessandum a doctrina sana, etiam si non semper fructificet apud omnes, tantum quarta pars seminis, hic fructum perfectum  et absolutum profert.

3. Optimus interpres sermonis sui Christus, qui hic est seminator. Cor hominis terra siue solum, semen, sermo euangelicus.



DOMINICA IN QUINQUAGESIMA.



EPISTOLA AD CORINTHIOS PRIMA, CAP. XIII:

Si linguis hominum loquar, et angelorum, caritatem autem non habeam, ETC.

1. Charitas necessaria est, dona autem linguarum, prophetie, miraculorum, non sunt necessaria, in caritate omnes cognoscent quod mei discipuli estis, inquit Christus, Ioan. XIII, et citra studia benemerendi de proximo nemo uidebit Deum, ideo hoc unum est necessarium et sectandum.

2. Charitatis usus latissime patet, hinc perpetuum donum est, ac per omnem Christianorum uitam diffusum et habet pulcherrimas dotes, patiens est, benigna est: caritas non inuidet, caritas non est  procax, non inflatur, non est fastidiosa, non querit que sua sunt, non irritatur, non cogitat malum, non gaudet de iniustitia, sed congaudet ueritati, omnia suffert, omnia credit, omnia sperat, omnia sustinet, caritas nunquam excidit.

3. Christianismus habet rudimenta, auctus et fastigium, suas etates, et etatum accessus, hinc demus operam ut perueniamus omnes in unitatem fidei et agnitionem filii Dei in uirum perfectum, in mensuram etatis plene adulte Christi.



EuANGELIUM LUCAE, CAP. XuIII:

Assumpsit iehsu duodecim discipulos.

1. Frequens mentio passionis et resurrectionis Dominice, hoc est enim Euangelium quod accepimus, in quo stare oportet, per quod salutem consequimur. Christus mortuus est propter delicta nostra, et resurrexit propter iustificationem nostram. I Cor. Xu.


2. Ruditas apostolorum, qui nichil horum intellexerunt, et uerbum istud absconditum ab eis. Hinc opus spiritu doctore et suggestore, Ioan. XIu, ut que obscuritatis causa uel intellectus tarditate commendare memorie nequiuerant, post hac plene intelligerint, magistri orbis futuri.

3. Imbecillitati apostolorum medetur ceco uisum restituens, tunc aperientur oculi cecorum Esa. XXXu, testimonium erat Messie.



DOMINICA INuOCAuIT IN QUADRAGESIMA.



EPISTOLA PAULI AD COR. SECUNDA, CAP. uI:

Hortamur uos ne in uacuum gratiam Dei receperitis, ETC.

1. Tempus gratie Dei in Christo exhibite, tempus est acceptum et dies salutis, de quibus concorditer prophete predixerunt. Euangelium enim promissum fuit in scripturis sanctis de filio suo. Rom. I. Et uere tempus gratie et dies salutis, nam ineffabilia  bona per Christum contigerunt. Maledictio nostra in illum reiecta, et benedictio eius tota ab illo in nos manauit.

2. Christiana uita mira hic breuitate describitur, ne ullam demus offensionem, ne reprehendatur ministerium nostrum.

3. Apostoli ueri seductores scilicet, qui docent hominem despicere quod habet, et sperare quod non habet, spectare que non uidentur et eterna, relinquere que uidentur et temporaria.



EuANGELIUM MATTHAEI, CAP. Iu:

Ductus est iehsu in desertum a spiritu, ut tentaretur a diabolo.

1. Christus mox a baptismo tentatur a diabolo, ductus a spiritu in desertum, ut sciamus et aduersitates opus esse diuine uoluntatis et baptismum anchoram tentationum, quare in tentationibus non despondeamus animum, sed uiriliter agamus, in fide stemus. I Corin. Xu, scientes Christi baptismate nos fortiores factos.


2. Diabolus Proteus est, et uertumnus, qui uariis machinis oppugnat, sed per tolerantiam superandus, et nunquam illi credendum, etiamsi aliquid utile iubeat, aut scripturam adducat, quod facit improbe.

3. Angeli applaudunt nobis et ministrant, si tentatorem uincamus.



DOMINICA REMINISCERE. 



I THESS., CAP. Iu:

Rogamus uos et obsecramus in Domino.

1. Paulus precepta dat, sed per Dominum nostrum Iesum. Hic enim est filius dilectus, de quo pater celestis testatur, Ipsum audite.

2. uerbum abbreuiatum de Dei uoluntate, cui qui obtemperare uelit, facile de quauis doctrina cognoscet, Ioan. uII, uoluntas Dei, sanctificatio  uestra.

3. Hortatur ab impuritate uite timore pene, ultor Dominus de his omnibus, sic I Cor. uI. An nescitis quod iniusti regni Dei hereditatem non consequentur?



EuANGELIUM MATTHAEI, CAP. Xu:

Egressus iehsu, secessit in partes Tyri et Sidonis. Et ecce mulier, ETC.

1. Christus minister fuit circumcisionis, pro uerite Dei, ad confirmandas promissiones patrum. Ceterum urgentes, per misericordiam glorificent Deum, hic ut preludat uocationi gentium in obedientiam fidei, contra suum preceptum, quod ad tempus dederat, in uiam gentium uadit, diues Dominus in omnes qui se inuocant.

2. Quantum efficiat iugis et feruens oratio. Non destitit mulier quamuis repulsa et indigne excepta. Sequitur a tergo, uociferatur lamentabili uoce: Miserere mei, Domine, fili Dauid.


3. Patientia et fides femine alienigene.



DOMINICA TRICESIMA, Aut si mauis DOMINICA OCULI.



EPISTOLA AD EPHES., CAP. u:

Estote imitatores Dei tanquam filii dilecti, et ambuletis in dilectione.

1. Christiani templa sunt Spiritus sancti, qui in eis est, teste Paulo, I Corinth. uI, An nescitis, inquit, quod corpora uestra membra sunt Christi? Et statim subiungit: An nescitis, quod corpus uestrum templum est habitantis in uobis Spiritus sancti, quem habetis a Deo, et non estis ipsi uestri iuris? Nam empti estis pretio. Glorificate iam Deum in corpore uestro. Et II Corinth. uI, idem dicit: Quid conuenit templo Dei, cum simulacris! Nam uos templum estis Dei uiuentis, quemadmodum dixit Deus: Inhabitabo in illis, et inambulabo, et ero illorum Deus, et ipsi  erunt mihi populus. etc. Sunt etiam adoptione filii Dei, ut Eph. I de Christianis loquitur Paulus: Predestinauit, inquit, nos in adoptionem filiorum. Rom. uIII, Non accepistis spiritum seruitutis iterum ad timorem, sed accepistis spiritum adoptionis, per quem clamamus Abba pater. Igitur et sancti sunt, sicut Deus sanctus est.

2. Dei et Christi immensa caritas erga nos, ut et gratis condonarit peccatum, et filium suum dederit hostiam pro peccatis nostris.

3. Sic amantem redamemus, ab omni turpitudinis et uitiorum genere abhorrentes, qui secus faciunt et sunt inobedientes, hos manet ultio Dei.



EuANGELIUM LUCAE, CAP. XI:

Erat iehsu eiiciens demonium, et illud erat mutum, cumque eiecisset, ETC.

1. Miracula Christi benefacta sunt, calamitosum hominem liberat a demonio, quod erat, hoc est surdum et mutum, sic a signis et doctrina, inducit ad cognoscendam suam omnipotentiam.


2. Quia in malitia perseuerabant Iudei, respondet illis, non quidem per Scripturam quam negabant, sed ab iis que communiter fieri solent, simul clementer respondet, docens nos, ut mites simus erga inimicos nobis maledicentes.

3. Bellum perpetuum Christo cum Satana, et quod beati factores non auditores uerbi.



FERIA uI POST DOMINICAM OCULI



EuANGELIUM IOANNIS, CAP. Iu:

iehsu autem fatigatus ex itinere.

1. iehsu ex itinere fatigatus, ut fatigationem nobis benedicat, sicut infra lacrymatur, ut lacrymas benedicat. Et per totum Euangelium imbecillis describitur, ut sciamus nos habere pontificem qui possit compati infirmitatibus nostris.

2. Aqua quam dat Christus, Spiritus sanctus est, in eo clamamus, Abba pater, per hunc euadimus ueri adoratores, qui spiritu et ueritate adoremus.


3. Quia et gentibus promissa salus, docet Christus similitudine messis, satorum et messorum, instare tempus predicandi Euangelii in toto orbe.



SABBATO POST DOMINICAM OCULI.



EuANGELIUM IOANNIS, CAP. uIII:

Perrexit iehsu in montem Oliueti.

1. In Scriptura decem et octo persone numerantur, que ob diuersa facinora lapidari iubentur. Habuerunt Hebrei 4 genera interfectionis: Strangulatio, percussio cum gladio, leuissima erant. Lapidatio, combustio grauissima, adulteram lapidari uolunt.

2. Bis scribit Dominus in terram, ut doceat in semetipsos descendere miseros, et puniri quidem debere peccatricem, sed non a peccatoribus, impleri legem, sed non a preuaricatoribus.

3. Sic respondet Christus, ut nec palam absoluat nec condemnet, sed quare uenerat, nimirum ne amplius  pergat peccare.



DOMINICA IN uICESIMA, Hoc est DOMINICA LAETARE.



EPISTOLA AD GALAT., CAP. Iu:

Scriptum est quia Abraham.

1. Discrimen ueteris et Noui Testamenti, et utriusque populi, quorum unus seruituti legis obnoxius, alteri per fidem ab onere legis liber.

2. Prophetica testimonia, de gentium multitudine ad Euangelium Christi undique conuolatura.

3. Inimicitie adherentium carnali legi aduersus eos qui spiritualem Euangelii legem amplectuntur, et eam libertatem que est per Christum.



EuANGELIUM IOANNIS, CAP. uI:

Abiit iehsu trans mare Galilee.

1. Hic duo miracula, uel miraculum in miraculo.  Quia quinque millia hominum paucis panibus saturat, et quod Domini prouidentia superfuerunt non minus quam duodecim cophini. Argumenta ineffabilis potentie Dei.

2. Obserua cum Christus paralyticum sanat, mortuos suscitat, maris tempestates sedat, non agit gratias, sed ante cibum agit gratias, ut doceat quoties edimus uel bibimus, ut cum gratiarum actione fiat.

3. Deliciis dediti perpendant abstinentiam ueterum, quorum mensa hordeaceos et uiles panes, et obsonia paruo constantia, paucos pisciculos habent.



FERIA II POST DOMINICAM LAETARE.



EuANGELIUM IOANNIS, CAP. II:

Prope erat Pascha Iudeorum

1. Bis eiecit ementes et uendentes, semel in operum suorum initio, de quo Ioannes, secundo, passionis tempore appropinquante, ubi et uehementiori  castigatione usus, speluncam latronum uocat, de quo Matth. XX.

2. Hoc facto Christus ostendere uoluit auaritiam capitalem pestem Ecclesie sue futuram, nec sincerum ac sanctum esse posse quidquam, ubi regnat pecunie studium.

3. Zelus Christi, quod pro domo Dei, quo adactus in medium uulgi et sacerdotum furorem se coniecit. uide Augustinum, ut quilibet Christianus in membris Christi, zelo domus Dei comedatur.



FERIA Iu POST DOMINICAM LAETARE.



EuANGELIUM IOANNIS, CAP. IX:

Preteriens iehsu uidit hominem cecum a natiuitate.

1. Ut Ioannes euangelista declaret quam ceci Iudei fuerint, et quod animus inuidus omnia transuersum agit, hoc miraculum tam diligenter et fuse describit.


2. Parrysia ceci, Christum apud uulgus, sacerdotes furentes et insanos confitentis, nos docens ut nemini parcamus qui aduersus Christum loquitur.

3. Qui pio affectu querunt Christum, his se aperit, aliis se celat. Exemplum hic in ceco et Phariseis alibi in Magis et Herode, et passim in turbis et Phariseis, cuius rei etiam figura fuit in Saule, Dauide, et Ionatha.



FERIA uI POST DOMINICAM LAETARE.



EuANGELIUM IOANNIS, CAP. XI:

Erat quidam languens Lazarus.

1. Inter miracula quibus Christus diuinitatem suam confirmat, hoc precipuum est, quo docet se Dominum uite, mortis et infirmitatum.

2. Ut diuinitatem, ita et humanitatem perpulchre probat, quia infremuit spiritu turbauit seipsum et lacrymatur.

3. Consolatorius sermo omnibus mortem horrentibus,  quod Christus hic dicit: Ego sum resurrectio et uita; qui credit in me, etiam si mortuus fuerit, uiuet; hic scito, quod Augustinus habet: Anime tue animam fidem esse.



DOMINICA u IN QUADRAGESIMA, Que est DOMINICA IUDICA.



EPISTOLA AD HEBRAEOS, CAP. IX:

Christus assistens pontifex, ETC.

1. Christus solus uerus et eternus sacerdos secundum ordinem Melchisedech, semper paratus ad suum officium et ad interpellandum Patrem pro nobis.

2. Christus sola et unica oblatio pro peccatis nostris, qui per sanguinem suum eternam redemptionem  inuenit.


3. Anathema sit qui aliud statuerit, qui unum multiplicarit, qui Christum non uult Saluatorem agnoscere, et mediatorem Noui Testamenti, sapientiam a Deo, iustitiam, sanctificationem et redemptionem factum. I Cor. I.



EuANGELIUM IOANNIS, CAP. uIII:

Quis ex uobis arguet me de peccato?

1. Discrimen electorum et reproborum, Dei et filiorum diaboli. Alteri audiunt uerbum Dei, alteri non audiunt.

2. Conuicia Iudeorum in Christum, uocantium Samaritanum et demoniacum. Alterum repellit, se modeste defendit, Iudeos dure increpat.

3. Ab Abraham ad Christum 2025 anni, nam natus est anno 41 Augusti. Et sub Tiberii anno 14 passus. Iam Christus Deus declaratur his uerbis cum dicit: Antequam Abraham esset, ego sum.



DOMINICA IN PALMIS.



EPISTOLA PAULI AD PHILIPPENSES, CAP. II:

Hoc sentite  in uobis.

1. Christus iehsu nobis datus est in donum et exemplum, donum qui factus fuit nobis sapientia a Deo, iustitia, sanctificatio et redemptio. I Cor. I. Exemplum, ut a se discamus esse mites et humiles corde, Matth. XI.

2. Ineffabile consilium Dei. Quia oportuit pati Christum et ita intrare in gloriam suam, et dari illi nomen, quod est super omne nomen, hec est stultitia predicationis per quam saluos facit credentes. I Cor. I.

3. Christianus qui ueram et eternam gloriam querit hac uia, qua Christus ingressus est, non alia, contendat ingredi. Si commorimur, conuiuemus; si compatimur, conregnabimus. II Tim. III.



INCIPIT PASSIO DOMINI NOSTRI IESU, SECUNDUM MATTHAEUM, MARCUM, LUCAM, IOANNEM.


1. Fundamentum passionis Dominice sunt articuli fidei, et illud Ioan. III. Sic Deus dilexit mundum ut filium suum unigenitum daret ut omnis qui credit in eum, non pereat, sed habeat uitam eternam.

2. ueteres circa passionem Domini soliti fuerunt tria serio apud sese perpendere. Primum opus, ut euangeliste describunt magna concordia. Secundum modum operis, habentem pertinacissimam patientiam, atque adeo omnium uirtutum chorum. Tertium passionis Christi causam, ut quisque cogitaret apud se, Tu, tu es causa, quasi pro se solo sit passus Christus. Igitur quidquid legeris, quidquid audieris, cogita, quasi Christus dicat: Hec feci tui causa; sequere uestigia mea, humilia te, patiens sis, tolle crucem tuam et sequere me. Non est seruus maior domino suo.

3. Mire consolatorium Christiano homini, qui cum Augustino et ueteribus dicere potest. Tota spes mea in morte Domini mei: mors eius meritum  meum et refugium meum, salus uita et resurrectio mea, meritum meum miseratio Domini. Non sum meriti inops, quandiu ille miserationum Dominus non defuerit. Etsi misericordie Domini multe, multus ego sum in meritis, quanto ille potentior est ad saluandum, tanto ego sum securior.




SUMMARIUM SERMONIS DOMINI, A CAPITE XIII [IOANNIS] USQUE AD CAP. XuIII.



Cap. XIII.

1. Charitas causa fuit mortis Christi, in finem dilexit suos, et nichil omisit, quod amantem deceret, sic amati redamemus Christum et eius causa proximum ad salutem animarum finem fidei nostre.

2. Pater omnia dedit Christo in manum, peccatum, mortem, suos hostes, proditorem ipsum, quem perdere poterat ut ficum, aut scindere ut petram, sed uoluntarie sustinet passionem et mortem Christus.


3. Euangelista locuturus de tanta Christi humilitate prius celsitudinem commendare uoluit quod a Deo exisset, et ad Deum iret.

4. Contemplare Christum in hac forma humilitatis, suis discipulis lauantem pedes, et antidotum erit contra pestem ambitionis, quem enim non pudeat ceruicem erigere, qui hec uideat? Hinc dicit, Exemplum dedi uobis, nec satis est scire ista, sed beati sunt qui fecerint ea.

5. Consolatio pro discipulis, Qui recipit quemcunque misero me recipit. Qui autem me recipit, recipit eum, qui me misit.

6. Turbatur in Christo nostra infirmitas, qui mortuus pro nobis, turbatur pro nobis. Pereant argumenta philosophorum, qui negant in sapientem cadere perturbationes animorum, stultam facit Deus sapientiam mundi huius, turbatur, angitur Christus, ut omnia hec nobis benedicat et condulcet.

7. Iusiurandum illud ingens Salem et mensam ne transgrediaris soluit Iudas, qui unus e numero duodecim  prodidit Christum.

8. Iudicium Dei, quo Deus excecat induratos, post offulam ingreditur in eum Satanas, Psal. LXuIII, effunde super eos iram tuam.

9. Passionem suam glorificationem uocat, ut sciamus salutares esse formas crucis, ut si Christianus aliquis affligitur ne pudefiat, imo glorificet Deum in parte hac. I Pet. III.

10. Preceptum Christi nouum de caritate qua uult cognosci suos. Fides facit discipulos, caritas testatur qui sint.

11. Ex uiribus nostris crucem tolerare nequimus, ex Petri presumptione apparet, hinc uirtute ex alto indui oportet, qui debent fieri confessores et martyres.



Cap. XIu.

1. Christus abiturus a suis, multis argumentis eos consolatur.

2. Abit paraturus locum et assumpturus eos ad  seipsum. In domo patris sui mansiones esse multas.

3. Ipse est uia ueritas et uita.

4. Si queritur quid ante aduentum Christi egerint tot seculorum homines, cum Christus sit uia, ueritas et uita, responsio, Salus religionis nulli defuit, qui dignus fuit; cui defuit, dignus non fuit.

5. Qui ubi ad patrem ierit, discipuli sui sint maiora factura miracula quam ipse.

6. Promissione consolatur: Si quid petierint suo nomine, ipse facturus sit.

7. Quod alium paracletum spiritum ueritatis dare uelit, ut in eternum cum eis maneat.

8. Horrendum iudicium de mundo, qui spiritum ueritatis non possit accipere.

9. Non uelit orphanos relinquere, qui pater est orphanorum et iudex uiduarum.

10. Duplicem resurrectionem eleganter et breuiter pollicetur, et suam mox futuram et nostram in seculi fine uenturam. Cum dicit: Quia ego uiuo, et uos  uiuetis.

11. Frequens dilectionis repetitio, qua tristitiam excutit, quasi dicat, sic non oportet contristari de morte mea, ut et uos oporteat crucifigi, si uere me diligitis.

12. Iude Lebbeo interroganti, non aperte respondet, ut ad spiritualem Domini copiam se preparent, uelit enim se non exhibere mundo, ut pote Christum non diligenti, sed ad suos uenire. Deus Trinitas, Pater, Filius et Spiritus sanctus.

13. Recessus Christi, causa multorum et magnorum bonorum.

14. Due operationes Spiritus sancti, ut doceat et commonefaciat, doceat omnia, suggerat omnia.

15. Promissio et consolatio, Pacem relinquo uobis, pacem do uobis.

16. Mundi pax non uera, fugit crucem. Pacis quam Christus dat approbatio crux est, gloriamur enim in afflictionibus. Rom. u.


17. Diabolus huius mundi princeps dicitur, et rector tenebrarum harum, hoc est impiorum hominum, non quod celo aut terre imperet.

18. Satan in Christo nichil habet, qui Deus uenit , et eius carnem non de peccati propagine uirgo peperit.



Cap. Xu.

1. Consolamur per parabolam uitis et palmitum.

2. uerbo Christi mundamur, et obediendo ueritati per Spiritum sanctum, cum caritate fraterna.

3. Sine operibus, nemo potest esse in Christo.

4. Magna consolatio, Si manseritis in me et uerba mea in uobis manserint, quodcunque uolueritis petetis et fiet uobis.

5. Summa consolatio, fidere quod diligat nos pater, cum dicit anime nostre, Salus tua ego sum, ut Psalmi pleni sunt.

6. Dei dilectio tanquam catena quedam nostre  dilectioni connexa est, idcirco nunc duo nunc unum mandatum dicit, nemo enim primum sine altero assequi posset. Nunc dicit: In hoc leges et prophete pendent. Nunc, Quecunque uultis, ut faciant uobis homines, etc.

7. Argumentum maximi amoris, quod arcana patris cum eis communicarit. Omnia audiui a Patre, quod secundum spem futurorum Augustinus intelligit.

8. Consolatur aduersus externas persecutiones, ut credant bona Dei uoluntate eas fieri.

9. Nulla Iudeis erit excusatio, ob doctrinam et opera Christi. Oderunt Christum gratis. Malitia et stultitia, eorum incredulitatis causa fuit.

10. Locus pro auctoritate apostolorum, induti uirtute ex alto testes fuerunt resurrectionis, et ab initio cum Christo, ut que audierant et uiderant, testari poterant.



Cap. XuI.


1. Fortuna Euangelii et hoc profitentium, ut sint orbi peripsema.

2. Sermone Christi armemur contra scandalum crucis.

3. In tentationibus cogita quod pateris a malis et propter Christum et uirtutem.

4. Christum ire ad Patrem est auspicari regnum suum, et magnum est scire Christum regnare, imperare, triumphare, uincere.

5. Spiritus ueritatis arguit mundum, de peccato, iustitia et iudicio. Ergo Euangelii predicatio ad omnes pertinet  et putri carni sal esse debet.

6. Spiritus ducet in omnem ueritatem, igitur nulla noua doctrina exspectanda est.

7. Exemplum ignorantie et incredulitatis apostolorum multa non intelligentium nec credentium. Simile exemplum sollicitudinis Christi pro suis, qui quales quales fert. Hinc debemus et nos qui potentes  sumus infirmitates impotentium portare nec placere nobis sed proximo in edificationem. Rom. Xu.

8. Christiana professio minime delicata est ad tempus, sed meror in gaudium uertitur, et momentanea leuitas afflictionum eternum glorie pondus parit. Parabola partus prophete usi in calamitatibus.

9. Non indigemus aduocato preter Christum, imo Christus equat sibi fratres et coheredes, Non dico uobis quod ego rogaturus sim Patrem, ipse Pater amat uos.

10. Ingens consolatio, Confidite ego uici mundum, quod dicit is qui ueritas est, neque enim fieri potest ut mundus dicat, Ego uici Christum.



Cap. XuII.

1. In tentationibus ad Deum confugiamus et exemplo Christi magistri qui re et uerbis docet, tentati, in orationibus simus attenti.


2. Christo data potestas omnis carnis, ut non solum Iudeorum sed et gentium Deus sit, diues in omnes qui se inuocant.

3. uita eterna est credere quod Deus nostri misertus sit propter Christum, qui mediator est Dei et hominum

4. Christi gloria apud Patrem priusquam mundus esset, ergo Deus est.

5. Consolatio, ut Christus pro se orat, ita et Patrem pro omnibus orat qui credituri erant ad finem mundi, infra Non pro eis tantum rogo, sed et pro iis cui credituri sunt per sermonem eorum in me.

6. Horrendum iudicium Christi, de mundo: Non pro mundo oro, sed pro electis.

7. Securitas electorum Dei, quos Christus custodit ut nemo ex eis pereat.

8. Mundus odio habet credentes, ut Christum ipsum caput credentium.

9. In mundo pressuram habent sancti, sed in tentationibus gratia Christi non succumbunt.


10. Christianismus, Ecclesia, credituri unum sint et consummati in unum, contra opinionum dissensiones.



SABBATO PASCHAE.



EPISTOLA PAULI AD COLOSS., CAP. III:

Si consurrexistis cum Christo.

1. Resurrectio Christi admonet nos ut superna queramus, ubi Christus est ad dexteram Dei sedens, non dicit ubi sol, luna, angeli sed, ubi Christus.

2. Mundi elementa sunt auaritia et luxuria, scortatio, immunditia, mollities et similia uitia.

3. Quorum uita Christus est, horum membra terrestria mortificata esse debent. Nunc filii Dei sumus sed nondum apparuit quod futuri sumus.



EuANGELIUM MATTHAEI, CAP. XXuII:

uespere autem sabbati.

1. Articulus resurrectionis fidei nostre basis est.  Hinc Euangeliste circa hanc sunt tam diligentes.

2. Constantia mulierum Christo usque ad pericula ministrantium.

3. Sexus qui maxime fuit condemnatus, primus bonorum contemplatione perfruitur.



DOMINICA SANCTA PASCHAE.



EPISTOLA PAULI, I COR., CAP. u:

Expurgate uetus fermentum.

1. Christianismus est, ut in nouitate uite ambulemus a peccati fermento prorsus immunes, nam per baptismum azymi euadimus.

2. Iudei Pascha in umbra, nos in ueritate et luce celebramus. Ouem illi immolabant. Agnus noster Christus est, sanguine postes signabantur, sanguine Christi frontes nostri signantur.

3. In dies pascha celebrant ii, qui pure uiuunt, non fermento ueteris malitie et nequitie, sed cibis ac panibus  nullo fermento fermentatis, hoc est moribus innoxiis, simplicibus, sinceris.



EuANGELIUM MARCI, CAP. ULT.:

Maria Magdalene et Maria Iacobi.

1. uox uere Euangelica imo angelica, nolite timere, nam quia Christus resurrexit a mortuis hinc spem uiuam habemus et fugit omnis metus. Mors enim non est mors. et Christus per gratiam Dei pro omni gustauit mortem. Hebr. II.

2. Mulierum fortitudo, pius erga Christum amor, liberalitas in pecuniis, animus uel mortis pericula contemnens.

3. Imitemur has mulieres ut nec deseramus in tentationibus Dominum. Nihil minus habes his mulieribus, Quidquid uni ex his minimis fecistis mihi fecistis. Matth. XXu.

4. Testis resurrectionis in fulgore et candore apparet, quia Deus terribilis et blandus.



FERIA II PASCHAE.



EPISTOLA ACT., CAP. X:

Stans Petrus in medio dixit, ETC.

1. Quis sit Christus, cur et quomodo uenerit et quid contulerit, uidelicet, uerus Deus et homo, per quem pacem habemus.

2. Ioannes Baptista primus et maximus Euangelii Christi preco.

3. Omnipotens Dominus iehsu iudex uiuorum et mortuorum, cui omnes prophete testimonium perhibent, omnes accipere remissionem peccatorum per nomen eius, qui credunt in eum, hec est fides nostra.



EuANGELIUM LUCAE, CAP. ULT.:

Exeuntes duo discipuli.

1. Loquentibus de se duobus discipulis Cleopha et Ammaonte, teste Ambrosio, apparet Christus, iuxta illud, bi Uduo uel tres congregati, ibi in medio eorum  sum, et aperit mentes, qui est clauis Dauid, ut intelligerent scripturas.

2. Oportet non tantum particulariter, sed etiam uniuersaliter prophetis et scripturis credere, que sunt de Christo; oportuit enim pati Christum et resurgere a mortuis tertia die, et predicari sub nomine eius penitentiam et remissionem peccatorum.

3. Mos peculiaris Christo ante cibum agere gratias patri, deinde fractum panem suis partiri. Theophilactus fractionem panis de Domini carne intelligit, et dicit, Magnam uim habet Domini caro, aperiuntur oculi sumentibus hanc.



FERIA III PASCHAE.



LECTIO ACT. APOST., CAP. XIII:

Surgens Paulus et manu, ETC.

1. Salus per Christum defertur omnibus, sed primum illis confertur ad quos prodite sunt prophetie, et ex quorum genere prodiit Christus.


2. Iesum, quem uolente Deo hominum malitia neci dedit, Dei potentia iuxta prophetarum oracula suscitauit a mortuis tertia die.

3. Huius resurrectionis uerissima sunt testimonia edita. uisus, auditus, contrectatus est per dies quadraginta suis loquens de regno Dei.



EuANGELIUM LUCAE, CAP. XXu:

Stetit iehsu in medio discipulorum.

1. Christus ante et post passionem suam pacem precatur, pax enim, concordia et caritas Christianorum note sunt. Non contentus semel dixisse, sed repetit, Pax uobis. Hinc pudeat hodie populum Christianum, bellorum, dissidiorum, litium.

2. Confirmatio uere resurrectionis et ueri corporis, quia cum discipulis epulatur de pisce, asso et fauo apiario.

3. Christus, qui est legis et prophetarum, mentem apostolis aperit, ut intelligerent Scripturas.



FERIA Iu PASCHAE.



LECTIO ACT. APOST., CAP. III:

Aperiens Petrus os suum, ETC.

1. Trinitatis mysterium in uerbis Petri, Deus Abraham, Deus Isaac, Deus Iacob, Deus patrum nostrorum, prudenter personas distinxit et naturam uniuit.

2. Christus uictima pro peccatis mundi, per Iudeos non sine eorum culpa immolata est, sed que remittitur per penitentiam.

3. Predicanda ergo est Iudeis et gentibus penitentia, conuersio et peccatorum remissio. Ezech. XuIII: Nolo mortem, etc.



EuANGELIUM IOANNIS, CAP. ULT.:

Manifestauit se iehsu iterum.

1. Apostoli post resurrectionem ad artem redierunt piscatoriam, sic laborantibus Dominus apparet  et more horum loquitur, ac si empturus esset ab eis.

2. uerbi natura et piscatio hominum hic ostenditur, nichil capitur nisi Christi uerbo.

3. Inopia apostolorum, facile tolerare pauperiem, de iustis laboribus uiuere. Contra otium.



FERIA u PASCHAE.



LECTIO ACT. APOST., CAP. uIII:

Angelus Domini locutus est ad Philippum.

1. Philippus ex loco Isa. LIII summam Euangelice doctrine Aethiopi exponit, nimirum Christum esse Filium Dei, per quem Deus decreuerat, ac per prophetas suos promiserat, se salutem daturum omnibus illi credentibus, hunc esse uerum Deum et hominem, iustitiam, hostiam, et satisfactionem unicam.

2. Aethiops professus fidem et consantiens in Iesum Christum a Philippo baptizatur.

3. Tametsi fides in Christum saluos faciet, tamen  non oportet institutionem baptismi contemnere.



EuANGELIUM IOANNIS, CAP. XX:

Maria stabat ad monumentum.

1. Christus uili et communi specie, hoc est, hortulani, apparet Marie ad monumentum flenti.

2. Maria figurat Ecclesiam de gentibus, que in Christum non credidit, nisi cum ascendisset ad patrem.

3. Mira consolatio  Dominum dicere, Dic fratribus meis: ascendo ad Deum meum et Deum uestrum, patrem meum et patrem uestrum. Magnum enim est admirabile et stupendum, quod caro nostra sursum sedet et adoratur.



FERIA uI POST PASCHA.



EPISTOLA I PETRI, CAP. III:

Christus semel pro peccatis nostris.

1. Christus mortuus est iustus pro iniustis et impiis,  hinc commendat caritatem suam erga nos Deus, quod cum adhuc peccatores essemus Christus pro nobis mortuus est, Rom. u. Igitur amemus et grati simus.

2. Mortis Christi in Christianis fructus, mortificatio carnis, uiuificatio spiritus; quare neglecta gentium uoluntate, in Dei uoluntate uiuendum nobis est.

3. Christus post ascensionem spiritibus, qui in carcere sunt et inobedientes predicat, externe per apostolos et apostolicos uiros, interne suo afflatu, ne filium Dei conculcent, sanguinem testamenti profanum habeant, et spiritum gratie contemnant.



EuANGELIUM MATTHAEI, CAP. ULT.:

Undecim discipuli bierunt.

1. Summa consolatio credentium, scire Christo datam omnem potestatem in celis et terra.

2. Compendium doctrine pietatis et sacramenti baptismi, ut doceant que ipse precepit et baptizent  in nomine Patris, Filii et Spiritus sancti, ut agnoscatur Pater celestis, conditor, moderator, et instaurator omnium rerum, Filius redemptor generis humani, et sanctus Spiritus doctor iustitie omnis ueritatis, patronus et consolator omnium Deo per Christum fidentium.

3. Christus qui habet potestatem omnis carnis, qui uicit mundum, qui salus est, uita et resurrectio nostra, presentia maiestatis, uobiscum est usque in consummationem seculi.



SABBATO IN OCTAuA PASCHAE.



EPISLOLA I PETRI, CAP. II:

Deponentes omnem malitiam.

1. Renati per baptismum, sint quasi recens editi infantes, immunes ab omni malitia, nam Christianismus est uera renascentia.

2. Christianorum dignitas, ut sint domus spiritalis,  sacerdotium sanctum, regale, populus qui in lucrum accessit.

3. Grati simus benigno Domino, et lapidi uiuo Christo, uirtutesque predicemus illius qui e tenebris nos uocauit in admirabilem suam lucem.



EuANGELIUM IOANNIS, CAP. XX:

Una sabbati Maria Magdalene.

1. Studium huius mulieris, tanta assiduitate Christum querentis.

2. Cum audis Christum nudum surrexisse, relictis linteaminibus, cessa ab insana funerum pompa.

3. Diligentia euangeliste in asseueranda resurrectionis ueritate.



DOMINICA IN OCTAuA PASCHAE.



EPISTOLA I IOAN., CAP. u:

Omne quod natum est ex Deo.

1. Mundus habet paupertatem, exsilium, infamiam, carceres, flagra, mortem, hec omnia uincit fides  que credit quod iehsu est Filius Dei.

2. Christus tribus indiciis testatus fuit se esse seruatorem orbis, aqua, sanguine, spiritu.

3. Ineffabilis est Patris philanthropia tam multifariam testantis de filio suo nostro redemptore.



EuANGELIUM IOAN., CAP. ULT:

Cum sero esset die illa.

1. Prima uox Christi post resurrectionem est, Pax, ut sciamus Christi et Euangelii predicationem pacis esse, que exhilaret conscientiam.

2. Euangelium complectitur absoluere et ligare: absoluit cum remittit peccata, ligat cum iudicat omnes impios, qui contemnunt uerbum Dei.

3. Dubitatio Thome  profuit, hinc enim plenius et diuinitatem et humanitatem Christi confitetur, dicens: Dominus meus, et Deus meus.



DOMINICA POST OCTAuAS PASCHAE.



EPISTOLA I PETRI, CAP. II:

Christus passus est pro nobis.


1. Qui gaudet, quia mortuus est pro se Christus, ille attendat ei quod sequitur: Relinquens nobis exemplum, ut sequamini uestigia eius.

2. Doctrina pro tota Ecclesia, quid pro illius liberatione auctor Ecclesie Christus pertulerit.

3. Christus pastor, curator, et uisitator, et episcopus animarum nostrarum est.



EuANGELIUM. IOANNIS, CAP. X:

Ego sum pastor bonus.

1. Christus pastor ille bonus est, qui animam suam dat pro ouibus suis.

2. Discrimen mercenarii et pastoris boni, quo Christus Phariseos notat, qui indigne ferebant, quod multi Christo adhererent, se relictis, cum non essent nisi fures et latrones.

3. uocatio gentium et Iudeorum in obedientiam fidei, ut sit unum ouile, et unus pastor.



DOMINICA II POST OCTAuAS PASCHAE.



EPISTOLA I PETRI, CAP. II:

Obsecro uos tanquam aduenas.


1. Apostolicus spiritus obsecrat, hortatur, inuitat ad ueram innocentiam uite, peregrinos nos et ueluti hospites celo renatos.

2. Ordo mundi, religionis occasione, quatenus id licet incolumi Christi gloria, turbandus non est, ne quis libertatem in occasionem carnis uertat, quod, proh dolor! multi faciunt.

3. Magistratus functio orbi necessaria est, in laudem recte agentium et in uindictam nocentium, Rom. XIII. I Petr. II.



EuANGELIUM IOANNIS, CAP. XuI:

Modicum et non uidebitis me, ETC.

1. Temporis quod erat ante et post resurrectionem meminit et exponit, quid sit modicum non uidere, et rursus uidere.

2. Sollicitudo Christi pro nobis, qui hesitantibus occurrit et antequam interrogemus respondet.


3. Predicit afflictiones et unde exspectanda consolatio exemplo parturientis.



DOMINICA TERTIA POST OCTAuAS PASCHAE.



Omne datum optimum, et omne donum perfectum.

1. A patre luminum est quidquid boni in nobis est; igitur qui gloriatur in Domino glorietur.

2. Primitie sumus creaturarum Dei, hoc est excellentissime creature, quare non temere nobis loquendum uel ire indulgendum.

3. Exhortatio ad mansuetudinem et abnegationem sui.



EuANGELIUM IOANNIS, CAP. XuI:

uado ad eum qui misit me.

1. Utilitas abitus Christi ad Patrem, qui ascendens in altum captiuam ducet captiuitatem, dabit dona hominibus, implebit omnia, dabit apostolos, prophetas, euangelistas, pastores, doctores in edificationem corporis Christi. Eph. Iu.


2. Euangelii solida predicatio non erit, nisi et sermo cohortationis uitia arguat. Arguit enim spiritus ueritatis mundum de peccato, de iustitia, de iudicio, et Paulus Thimotheum suum hortatur: Argue, obsecra, increpa, cum omni lenitate et doctrina.

3. Spiritus ueritatis ducet in omnem ueritatem, ne frustra exspectemus nouas doctrinas spiritus, contra spiritus erroneos et impostores.



DOMINICA Iu POST OCTAuAS PASCHAE.



EPISTOLA BEATI IACOBI, CAP. I:

Estote factores uerbi, ETC.

1. Non satis est uerbotenus tenere professionem Euangelii, nisi et factis exprimamus.

2. Similitudo intuentis se in speculo et abeuntis declarat quam hoc inane sit, Christus similitudine edificantis super petram, et edificantis super arenam, hoc idem exprimit, Matthei uII.

3. Summa uere religionis et pietatis mira breuitate  expressa, immaculatum se a mundo seruare, proximum egentem misericorditer subleuare.



EuANGELIUM IOANNIS, CAP. XuI:

Amen dico uobis, si quid petieritis.

1. Promissio de sacerdotio et intercessione Christi, qua conscientias reddit quam certissimas exaudiri in orationibus.

2. Euangelium eternum non est parabolicum, prouerbiale, non de lingua interpretabile, non uocale, palam de patre meo annuntiabo, inquit Christus.

3. Christianorum dignitas sine intercessore potentium interpellare patrem et clamare, Abba pater, Ipse pater amat uos, dicit mediator Christus.



IN LITANIA MAIORI.



EPISTOLA IACOBI, CAP. u:

Confitemini alterutrum peccata uestra.

1. Christum flecti precibus posse, si nos nobis mutuo condonemus.


2. Multum ualere iusti precationem assiduam probatur exemplo Elie.

3. Gratissimus Deo cultus est, peccatorem ab errore conuertere, non enim uult mortem peccatoris.



EuANGELIUM LUCAE, CAP. II:

Quis uestrum habebit amicum.

1. Christus rogatus a discipulis, non modo formam orandi in precatione Dominica, sed et instantiam frequentiamque tradit orandi.

2. Comparatio est a minore, si enim amicus homo surgit de lecto et dat non amicitia, sed tedio compulsus, quanto magis Deus qui sine tedio? sed largissime dat et diues est in omnes inuocantes se, dabit bona petentibus se.

3. Perseuerantia opus est, ut accipiamus quod petimus et inueniamus quod querimus, et quod pulsemus aperiatur.



IN ASCENSIONE DOMINI.



LECTIO ACT. APOST., CAP. I:

Primum quidem sermonem feci, ETC.

1. Caput religionis nostre, Iesum uere mortuum uere reuixisse tertio die, et purgatione peccatorum per semetipsum facta, consedisse ad dexteram maiestatis in excelsis.

2. Compluribus argumentis per 40 dies loquens apostolis e regno dei et conuescens, probat ueram resurrectionem.

3. Promittitur apostolis baptismus Spiritus, et uirtus ex alto, qua induti testes sint resurrectionis non solum in Iudea et Samaria, sed in extremis terre. Ubi latitudo regni Christi ostenditur.



EuANGELIUM MARCI, CAP. ULT.:

Recumbentibus undecim discipulis.

1. Incredulitas et cordis durities in apostolis usque ad ascensionem Domini, longanimis autem Dominus  erga hos.

2. Commissio docendi Euangelii in toto mundo, et omni creature, hoc est Ecclesie.

3. Confirmatio euangelice predicationis per sequentia signa, et miraculorum uis si res miraculum poscat.



DOMINICA POST ASCENSIONEM DOMINI.



EPISTOLA I PETRI, CAP. Iu:

Estote prudentes.

1. Sobrietas, uigilia, oratio, caritas, hospitalitas, Christianos decent.

2. Nihil alienum a doctrina Dei loquamur, ne falsi testes Dei et sacrilegi inueniamur.

3. Gloria Dei, ut in omnibus glorificetur Deus per Christum, publica utilitas, publica honestas, sit scopus omnium Christianorum, cum primis eorum qui presunt in uerbo.



EuANGELIUM IOANNIS, CAP. Xu ET XuI:

Cum autem  uenerit.

1. Discipuli ante aduentum Spiritus sancti, nec capaces mysteriorum regni nec fortes ad toleranda aduersa fuerunt, accepto Spiritu facti prorsus alii.

2. Apostolorum est testari de Christo, et ingens est testimonium sanguinis.

3. Nullis periculis nec morte ipsa oportet deterreri a professione ueritatis euangelice, reposita est enim corona iustitie quam reddet Dominus in illa die.



SABBATO IN uIGILIA PENTECOSTES.



LECTIO ACT. APOST., CAP. XIX:

Factum est cum Apollo esset.

1. Imperfectus Christianismus in quibusdam corrigitur.

2. Qui non malitia sed simpliciter errant, ingenue fatentur errorem, exemplum in imperfectis discipulis  quos Paulus in Epheso reperit.

3. Baptizari oportet credentes non in nomen Ioannis, ut sint Ioannite, sed in nomen Christi, aut Patris, Filii et Spiritus sancti ut sint Christiani.



EuANGELIUM IOANNIS, CAP. XIu:

Si diligitis me mandata mea, ETC.

1. Fidem sequitur dilectio et mandatorum Dei obseruatio. II Petr. I. Subministrate in fide uirtutem, in uirtute scientiam, in scientia temperantiam, in temperantia patientiam, in patientia pietatem, in pietate caritatem, in caritate dilectionem.

2. Consolatur apostolos, alio consolatore, nempe Spiritum sanctum eis mittendo qui in eternum apud eos mansurus est.

3. Paterna Christi appellatio: Non relinquam uos orphanos; nam est pater orphanorum et iudex uiduarum



DOMINICA PENTECOSTES.



LECTIO ACT. APOST., CAP. II:

Dum complerentur dies Pentecostes.

1. Unanimiter congregatis et in deprecatione et obsecratione perseuerantibus uenit Spiritus sanctus.

2. uenit autem in linguis ueluti igneis, ut efficacia Spiritus commonstretur, qui ardentes facit et loquentes.

3. Indicat hic locus quam necessaria sit apostolicis uiris linguarum cognitio, de qua re August. lib. de Doct. Chri. II, cap. 11, 12.



IN DIE PENTECOSTES.



EuANGELIUM IOANNIS, CAP. XIu:

Si quis diligit me.

1. Deus Trinitas, Pater Filius et Spiritus sanctus, ueniunt ad diligentem Christum et seruantem eius sermonem.

2. Promittitur Spiritus sanctus paracletus, qui  docebit omnia et suggeret omnia.

3. uera pax, que omnem sensum superat, promittitur Christi discipulis, quam mundus dare non potest.



DOMINICA OCTAuA PENTECOSTES.



LECTIO LIBRI APOCALYPSIS, CAP. Iu:

uidi ostium apertum in celo.

1. Fides natiuitatis Christi, passionis et resurrectionis in Ecclesia commendatur et Ecclesie decursus describitur.

2. Infideles inuitantur ad Ecclesiam, et ad baptismum.

3. Una Ecclesia propter societatem fidei, ab initio mundi usque in consummationem seculi omnium electorum, que die ac nocte non cessat dicere: Sanctus, sanctus, sanctus, Dominus Deus omnipotens. Hec est illa preclara. Ade, Ne, Abrahe, Mosis, Samuelis, Dauidis, prophetarum omnium, Stephani, Ioannis Baptiste, Petri, Pauli, Iacobi,  Chrysostomi, Augustini, etc., religio et fides.



EuANGELIUM IOANNIS, CAP. III:

Erat homo ex Phariseis.

1. Doctrina pro infirmis in fide suspiciendis, qualis erat Nicodemus , ubi uidemus clementissimum Deum Christum nostrum in Nicodemo non repellere frigidum affectum, nec obiurgare, nec sua doctrina indignum ducere, sed multum cum mansuetudine alloqui, et rationem iustificationis illi aperire.

2. Summa salutis grauibus uerbis magna asseueratione et uehementi repetitione nobis exponitur: Amen, amen dico uobis, nisi quis natus fuerit e supernis non potest uidere regnum Dei. Item: Amen, amen dico uobis, nisi quis natus fuerit ex aqua et spiritu non potest intrare in regnum Dei.

3. Per quem renascamur et iustificemur docet, uidelicet per Christum, cuius solius iustitia coram Deo accepta est, qui descendit de celo filius hominis  et est in celo. Ut hinc discamus quid sit Christus, nempe iustitia, sanctificatio, redemptio nostra, cur uenerit et quid per eum habeamus, nempe uitam eternam.



DOMINICA II POST PENTECOSTEN.



EPISTOLA I IOAN., CAP. Iu:

Deus caritas est.

1. Mire consolatorium, quod Deum caritatem uocat, quo sermone ceu arctissimo uinculo nos constringit, ut nunquam diuellamur nec distrahamur ab eo qui tam impense nos diligit. Et preceptum habemus ut qui diligimus Deum diligamus et proximum.

2. Commoda benedictio mense, ut caritatis non simus immemores, sic omnia in edificationem instituemus, siue ederimus siue biberimus, contra uulgatissimum oblocutionis scelus a quo Christianus abhorreat, et dicat Christus noster cibus sit et fides noster potus sit, leti bibamus sobriam ebrietatem spiritus.


3. Parenesis necessaria. Sic nos geramus ut fiduciam habeamus in die iudicii, nec pudefiamus ab eo in aduentu eius. Nam quis sustinebit hec tonitrua! Discedite a me, operarii iniquitatis, non noui uos. Ite, maledicti, in ignem eternum?



EuANGELIUM LUCAE, CAP. XuI.

Homo quidam erat diues, ETC.

1. Exemplum incredulitatis in diuite epulone uiuentis in uoluntate gentium, in lasciuiis, concupiscentiis, uinolentiis, comessationibus, et in immisericordia, talem uitam sequitur eterna damnatio. Exemplum fidei in Lazaro uiuente quod supererat tempus in uoluntate Dei, summam pauperiem equanimiter perferente, hinc adiutorem Deum habuit, et sinus Abrahe, hoc est secrete cuiusdam quietis habitatio contigit.

2. Doctrina aduersus animalia uentris epicureos Christianos, qui uolunt hic implere uentrem et alibi mentem, et a deliciis transire ad delicias. Nemo  erret, Deus non irridetur. Hinc Lucas, uI cap.: ue uobis diuitibus qui hic habetis consolationem uestram. ue qui saturati estis, quia esurietis. ue qui ridetis nunc, quia lugebitis et flebitis.

3. uana est ueritatis exspectatio a mortuis, et de statu defunctorum certificatio, Mosen et prophetas audire conuenit, et Christum perfectionem legis et prophetarum, qui non audierit exterminetur e populo. Act. III cap.



DOMINICA III POST PENTECOSTEN.



I IOAN., CAP. III:

Nolite mirari si odit uos mundus.

1. Mundi nomine sepe uniuersa Ecclesia intelligitur, ut Ioan. cap. III. Non uenit Filius hominis ut iudicet mundum, sed ut seruetur mundus per eum. Item. II Cor. uI: Deus erat in Christo mundum reconcilians sibi. Interdum, ut in presenti loco, pro hominibus uoluptati et impietati deditis, qui mundus odit Christi discipulos.


2. Encomium dilectionis fraterne, que transfert de morte ad uitam. Et qui non diligit fratrem manet in morte.

3. Doctrina de diligendo proximo, non uerbo nec lingua, sed opere et ueritate. In distribuenda mundi substantia in egentes. Quare in damnoso statu sunt usurarii inhospitales, immisericordes, auari homines.



EuANGELIUM LUCAE, CAP. XIu:

Homo quidam fecit cenam magnam.

1. Parabola de uocatis ad cenam proponit Iudeos et gentes, hoc est omnes promiscue nationes uocatas esse, ut impleretur Ecclesie cetus, primum quidem Iudeos uocatos, pro ueritate Dei ad confirmandas promissiones patrum. Ceterum et gentes pro misericordia glorificasse Deum. Rom. Xu.

2. Remore et impedimenta non uenientium ad cenam paratam, lucrum terrene possessionis, concupiscentia  carnis, oculorum, superbia uite. Hinc pusillus grex est, cui arridet innocentia, ueritas, iustitia, sed placitum est patri dare illis pusillis regnum. Luc. XII.

3. Horrendum iudicium quod minatur incredulis Iudeis, nemo uirorum qui uocati sunt gustabit cenam meam, iis afficietur suppliciis, qui Filium Dei conculcarit, sanguinem testamenti seu rem profanam habuerit, et spiritum gratie contumelia affecerit. Heb. cap. X.



DOMINICA Iu POST PENTECOSTEN.



I PETRI, CAP. u:

Humiliamini sub potenti manu Dei.

1. Humilitas animi, paupertas spiritus, et uera modestia Christianorum animis sit plane infixa, pulcherrima doctrina contra superbiam radicem omnis mali.

2. Mira consolatio, Deo nos cure esse, qui potentem manum habet. Quare cogitatum nostrum, et, ut  Hebrea uox explicatius loquitur psalm., Onus nostrum, id est, quidquid nos grauat, in eum iaciamus.

3. Fide, sobrietate, uigilantia, et omni quod dicitur pede oportet contra diabolum fraudulenter obambulantem hostem, stare. Hec donat Deus omnis gratie suis, qui et instaurat, fulcit, roborat, stabilit suos, ut qui gloriatur, in Domino glorietur.



EuANGELIUM LUCAE, CAP. Xu:

Erant appropinquantes.

1. Christus non horret consortium peccatorum, ubi spes est resipiscentie. Exemplum hinc est et doctrina, ne nobis placeamus, sed proximo in edificationem.

2. Trium parabolarum, de centum ouibus, de drachma perdita, de filio prodigo, eadem est medulla, idem nucleus, uidelicet peccatorem ex animo resipiscentem cum gaudio recipiendum esse.

3. Plus de conuersis peccatoribus quam de stantibus iustis gaudium in celo est. Hoc non rapiamus  in occasionem carnis, sed fructus dignos penitentie proferamus.



DOMINICA u POST PENTECOSTEN.



EPISTOLA PAULI AD ROM., CAP. uIII:

Existimo enim quod non sint, ETC.

1. Consolatur Paulus fratres a premio et gloria futura, que reuelabitur in nobis, que est uehementissima consolatio, celorum hereditas et cum filio Dei fraternitas.

2. Consolatur ab exemplo, quod omnis creatura ingemiscat et exspectet reuelationem filiorum Dei, que erit in resurrectione corporis, in quo proponitur pugna fidei et diffidentie, spei et desperationis. Et angeli desiderant gloriam sanctorum.

3. Summa consolatio in adoptione filiorum Dei, nam ipse spiritus reddit testimonium spiritui nostro, quia sumus filii Dei, si filii igitur et heredes, heredes Dei, coheredes Christi.



EuANGELIUM LUCAE, CAP. uI:

Estote misericordes.

1. Dei bonitas filiis Dei imitanda proponitur, ut simus erga gratos et ingratos benefici et misericordes. Energia Christianismi, posse benefacere inuitis ingratis, non intelligentibus.

2. Christiani hominis est, proximi dicta et facta dubia quo animo fiant in meliorem partem interpretari.

3. Similitudine festuce et trabis, Christus humani ingenii cecam philantiam, notauit, que est alienis uitiis offendi, nostris blandiri, et manticam nostram a tergo, aliorum in fronte habere, cum uera bonitas in alios sit iadex clementior, in se uero animaduertat seuerius.



DOMINICA uI POST PENTECOSTEN.



EPISTOLA I PETRI, CAP. III:

Omnes unanimes estote.

1. Epitome totius doctrine pietatis mira breuitate apostolicus Petri spiritus complectitur, qua preceptum caritatis explicatur, ut omnes simus unanimes,  similiter affecti, fraterna prediti caritate, etc.

2. Regula uiuendi, ut dies bonos et uitam habeamus, linguam pusillum hoc membrum, unde incercibilia mala, moderari, declinare a malo, facere bonum.

3. Beatitudo est Christianis, quod mundo apparet calamitas esse, aduersa, inquam, propter iustitiam pati. Beati enim qui persecutionem patiuntur propter iustitiam. Matth. u.



EuANGELIUM LUCAE, CAP. u:

Cum turbe irruerent in Iesum.

1. Ut Christi uita exposita est publice utilitati, et in primis glorie Dei, ita et Christianorum uita esse debet. Docet tacens, aperiens os, in monte, in mari, in loco campestri, in templo, ubique saluatorem agens.

2. In narratione rei geste iuxta carnem nascentis et exuberantis Ecclesie imago proponitur, hoc  mysterium habens, ut homines innatantes caducis rebus et procellis huius uite capiat Christus et huius ministri apostoli et predicatores.

3. Obserua diligenter quod Christus, Petro, ter amorem professo, oues committens, hic dicit: , hoc est, eris capiens homines uiuos, contra crudelitatem, qua quidam malunt Iudeos, Turcas et infideles occidere et Orco mittere, quam uiuos Deo lacrifacere.



IN uIGILIA IOANNIS BAPTISTAE.



LECTIO IEREMIAE PROPHETAE, CAP. I:

Priusquam te formarem in utero.

1. Admirabilis clementia et predestinatio Dei ordinantis prophetas suos, pro salute populorum, et sanctificantis eos adhuc in maternis corporibus, exemplum in Ieremia et Ioanne Baptista.

2. Similitudo utriusque in hoc est, uterque puer cepit prophetare, uterque de genere sacerdotum,  uterque ad penitentiam populum prouocat, malens saluare conuersos quam perdere delinquentes.

3. Eminentia uerbi Dei, et ministrorum quorum ora Dominus tetigit, qui sunt Dei edificatio, Dei agricultura, et uerbum annuntiant, quod est super gentes et regna, hic humiliet se omnis caro sub potenti manu Dei.



EuANGELIUM LUCAE, CAP. I:

Fuit in diebus Herodis regis.

1. Imitabile exemplum omnibus parentibus in Zacaria et Elizabeth, utroque parente Ioannis, erant ambo iusti coram Deo uersantes, in omnibus preceptis et iustificationibus Domini irreprehensibiles.

2. Sterilitas non semper propter peccatum, nam patriarcharum coniuges steriles, Sara, Rebecca, Rachel, hic Elizabeth. Liberi stipendia sunt matrimonii, que si dat Deus, consecrentur ei qui dedit, Deo.


3. Catalogus laudum Ioannis, et sui officii, magnus coram Domino, Spiritu sancto replebitur ab utero matris. Elias erit spiritu et uirtute. Et hic habes scopum officii predicationis, conuertere homines ad Dominum Deum. et parare Domino plebem perfectam.



IN NATALI IOANNIS BAPTISTAE.



LECTIO ISAIAE, CAP. XLIX:

Audite insule, et attendite populi de longe.

1. Bonitas et amor Dei erga genus humanum predicatur, qui post uocationem reliquiarum Isrel, et abiectionem populi in incredulitate permanentis, Ecclesias de gentibus, ueluti de ultimis insulis, congregat.

2. Ecclesia persecutorum insidiis, quasi maris fluctibus patet, et ex omni parte seuiente naufragio tunditur, sed non submergitur, habens protectorem Christum Deum.


3. Christus datus est in lucem gentium, ut sit salus ad extremum terre, ita illuminat uniuersum mundum, predicatione Ioannis Baptiste et apostolorum, ut et reges et principes quorum cor in manu Dei est, eum adorent



IN DIE IOANNIS BAPTISTAE.



EuANGELIUM LUCAE, CAP. I:

Elizabeth impletum est tempus.

1. Liberi et proles stipendia sunt matrimonii, hec uicissim consecrentur Deo, sic parentes salui euadunt per liberorum generationem, si permanserint in fide, caritate et dilectione.

2. Impositio nominum apud ueteres celeberrima fuit et maxime seria, hinc et Plinius et Plutarchus meminerunt, gentiles a rebus gestis, a fortuna, forma, uirtute, corporis habitudine, Soteres, Eudemones, Physchones, Euergetes, Philadelphos, etc., nuncupasse, et ueterum germanica nomina, Friderich,  Gothart, Gotlieb, etc. Ioannes nomen non generis, sed gratie est, et conueniebat preconem noue legis  Ioannem uocari.

3. Auspicia concionatorie functionis, manus Domini erat cum Ioanne precursore ueritatis. Et summa doctrine pietatis, per impletum Spiritu sancto Zacariam, paucissimis exposita, uisitauit Deus plebem suam, quasi longa infirmitate tabescentem et quasi uenditam sub peccato, unici Filii sui sanguine redimens.



IN uIGILIA PETRI APOSTOLI.



LECTIO ACT. APOST., CAP. III:

Petrus et Ioannes ascenderunt.

1. Amor conuentus et congregationis in Ecclesiam, exemplo apostolorum hic proponitur, ut oremus et legem Dei audiamus. Multi psalmi testantur Dauidis desiderium et aliorum sanctorum fuisse, esse in  cetu et cum credentibus festum celebrare. Psal. XLII: Quemadmodum ceruus desiderat ad fontes aquarum, etc.

2. Humilitas et tenuitas apostolorum, sine pompa aut satellitio templum ingredientium, nec aurum nec argentum possidentium, contra eos qui cum titulum mentiuntur apostolicum Sardanapali sunt et Cresi.

3. Cecus sanatus specimen prebet gratitudinis, nam cum apostolis intrauit templum inambulans saliens et laudans Deum, usus templorum in laudem Dei, contra eos, qui et hec templa exstructa  ironicis ceremoniis et mercatibus profanant.



EuANGELIUM IN DIE S. PETRI, IOAN. ULT.:

Simon Ioannis, diligis me, ETC.?

1. Christus pastor bonus, qui animam suam pro  ouibus ponit, imo princeps pastorum, quanti oues suas faciat ex ista triplici interrogatione dilectionis, abunde intelligimus.

2. Christus Petro ter amorem professo suas oues commisit, ut sciamus neminem idoneum esse sacerdotio, nisi qui neglectis omnibus nichil habet, quam Christum, hoc est, ueritatem, innocentiam, pietatem.

3. Exemplum respicientium alienam uocationem et aliena opera, ibi oportet uoluntatem nostram in uoluntatem Dei frangere, et audire dicentem Dominum: Tu me sequere, uide Augustini Epistolam LXu ad Paulinum et Therasiam.



IN uIGILIA SANCTI PAULI.



EPISTOLA PAULI AD GALAT., CAP. I:

Notum enim uobis facio Euangelium, ETC.

1. Euangelium, quo annuntiatur nobis, penarum interitus, uenia peccatorum, sanctificatio, iustitia, adoptio filiorum Dei, celorum hereditas, cum Filio Dei fraternitas, non est per hominem, nec ab hominibus,  sed per reuelationem Iesu Christi, ut conscientie nostre certe sint, et sciant cui credant, qui potens est seruare.

2. Secretum diuine prouidentie in Paulo, qui ex blasphemo persecutore et uiolento fit electum Dei organum, portans nomen Christi coram gentibus, regibus ac filiis Isrel. Act. IX, 22, I Timoth. I.

3. Munus apostolicum totum est celeste nec admittit affectus humanos, proinde non confert Paulus cum carne et sanguine, margaritas non proiicit ante porcos, nec dat sanctum canibus.



IN NATALI SANCTI PAULI.



LECTIO ACT. APOST., CAP. IX:

Saulus autem adhuc spirans.

1. uocatio ad munus apostolicum non est uirium nostrarum aut liberi arbitrii, sed solius Dei misericordie, hinc scriptura sancti Pauli uocationem  tam diligenter describit, ut et Domini misericordiam intelligamus, et fortitudinem lupum uertentis in ouem, sic percutientis, ut sanet, sic deiicientis, ut erigat, sic exoculantis, ut illuminet.

2. Magna consolatio, quoniam persecutiones quas credentes sustinent, Christus suas facit. uiuit enim Christus in eis, et quemadmodum Christi omnia nostra sunt, ita uicissim nostra illius sunt. Quare dicit: Cur me persequeris, non meos, et terret numinis potentia.

3. Exempla uere obedientium, in Anania, qui dicit: Ecce ego, Domine. Et in Paulo, qui ait: Domine, quid me uis facere? Item constantem predicationem habes, Christum esse Filium Dei.



EuANGELIUM MATTHAEI, CAP. XIX.:

Ecce nos reliquimus omnia.

1. Apostolorum est atque omnium Christianorum, relinquere omnia, hoc est, uoluntatem habendi deserere,  et omnia contemptim amare, ut fructuarii probi solent uti rebus, non ut plane domini et possessores. I Cor. uII. Preterit habitus mundi huius, qui utuntur mundo hoc, sint tanquam non utantur.

2. Hic discimus quod cum suis discipulis una iehsu iudicaturus est. Matth. XII, Ipsi iudices uestri erunt. I Cor. uI, Sancti mundum iudicabunt.

3. Magna consolatio et promissio, qui propter Euangelium Christi carnalia reliquerit, spiritualia bona recipiet, que sunt ut centenarius numerus, exiguo numero collatus. Oculus non uidit, nec auris audiuit, que preparauit Deus diligentibus se. Rom. uIII. Et momentanea leuitas afflictionis nostre supra modum pondus glorie parit. II Cor. Iu.



DOMINICA uII POST PENTECOSTEN.



EPISTOLA PAULI AD ROM., CAP. uI:

Quicunque baptizati sumus in Christo Iesu.

1. Baptismus sacramentum est penitentie, et  principium christianismi, ut quia propter nos Christus mortuus et sepultus est, et resurrexit, nos quoque ad passionis sue similitudinem, uoluntates et cupiditates nostras crucifigamus, et in baptismate mysterium mortis, sepulture et resurrectionis eius, imitemur.

2. Precipuum opus fidei est pugna spiritus cum carne, ne quis putet christianam uitam mollem esse, et delicatam, destruere corpus peccati, et ultra non seruire peccato, hoc opus, hic labor est.

3. Concio de Christo parenetica ut a uitiis abstineant, contra que efficacissimum remedium est ut homo se cogitet moriturum, et consolatoria, ut per hunc de eternitate uite securi simus.



EuANGELIUM MATTHAEI, CAP. u:

Amen, Amen dico uobis.

1. Obseruanda probe Christi philosophia ab initio capitis quinti, de beatitudinibus, et consequenter ubi diuinam legem explicat, non obtrectans antique legi, sed ueterem comparatione noue imperfectam  ostendens.

2. Discrimen inter iustitiam Phariseorum que tantum in externis uersatur, et Christianorum a quibus cor requiritur.

3. De reconciliatione et ignoscentia, de tempore ire, opportuno, importuno, et quanta mala ex ira, necessarii loci, ubi uidemus caritatis precipuam curam Christo esse, et acceptissimum Deo sacrificium, quod et laici iuxta Chrysostomum offerre debent.



DOMINICA uIII POST PENTECOSTEN.



EPISTOLA PAULI AD ROM., CAP. uI:

Humanum dico propter infirmitatem.

1. Benigna exhortatio apostoli, ut iustitie et sanctificationi studeamus, que Dei uoluntas est, dimissa omni uoluntate gentium, que est in immunditiis.

2. Pudorem quemdam intulit Apostolus, teste Origene, ut saltem dependant hoc iustitie et sanctificationi quod prius immunditie et iniquitati detulerunt.


3. Fructus fructibus comparat, quia stipendium laboris fructus est. Stipendium peccati mors, donum autem Dei uita eterna. Ubi merita et iustitie nostre excluduntur et fides in Christum Iesum commendatur.



EuANGELIUM MARCI, CAP. uIII:

Cum turba multa esset cum Iesu.

1. Perpetue beneficentie exemplum in Christo, quo docet nichil defuturum his qui sincera fiducia ei adherent.

2. Argumenta diuine humaneque nature in Christo redemptore, quod affectu misericordie tangitur humanitatis est, quod de septem panibus et paucis pisciculis satiat quatuor millia, diuine opus est uirtutis.

3. Gratiis actis, fregit et dedit discipulis ut apponerent. Hinc doctrina, ut cum gratiarum actione edamus ac bibamus, ipse enim aperit manum suam et implet omne animal benedictione. Oratio ante cibum  ex Chrysostomo. »Benedictus Deus qui me pascis a iuuentute mea, qui omni carni cibum prebes, reple letitia et gaudio corda nostra, ut semper satis habentes ad omne bonum opus abundemus in Christo Iesu Domino nostro, cum quo tibi gloria honor et imperium cum sancto Spiritu in secula. Amen. Gloria tibi, Domine, gloria tibi, sancte, gloria tibi, rex, quoniam dedisti nobis escas, gaudio et letitia reple nos in Spiritu sancto, ut inueniamur in conspectu tuo acceptabiles sine uerecundia, quando unicuique reddes secundum opera sua.«



DOMINICA IX.



EPISTOLA PAULI AD ROM., CAP. uIII:

Debitores sumus non carni.

1. Adhortatio Paulina, docens necessarium esse bene operari, debitores enim sumus.

2. Hanc adhortationem confirmat a penis et a premiis. Si secundum carnem uixeritis, moriemini. Si autem spiritu facta carnis mortificaueritis, uiuetis.


3. Dignitas credentium, per Spiritum sanctum agnoscentium et inuocantium Deum, quod in hoc clamatur Abba pater, quod filii sunt et heredes, heredes Dei, coheredes Christi. Hec mire consolantur territas conscientias.



EuANGELIUM MATTHAEI, CAP. uII:

Attendite a falsis prophetis.

1. Seria doctrina Christi, ut etiam uox Greca indicat, ut caueamus non solum ab apertis inimicis, qui porci sunt et canes, sed et ab occultis, qui cum sint uite prauitate corrupti, tamen uirtutis speciem preseferunt. Idem Paulus Rom. XuI.

2. Obseruanda Christi lenitas. Non ait: punite tales, occidite, sed: ne ledamini ab eis cauete, ne incircumspecti et immuniti in eorum insidias incidatis.

3. Similitudine a communi hominum exemplo  desumpta docet cognoscendos bonos a malis. Opera carnis, fructus spiritus. Galat. u. Et fidem requirit sine qua precepta Dei non seruantur, nec fiunt bona opera.



DOMINICA X POST PENTECOSTEN.



EPISTOLA PAULI AD COR. I, CAP. X:

Non simus concupiscentes malorum.

1. Que scripta sunt propter admonitionem nostram scripta sunt, ne putemus impune peccare nos, qui paruulis aut rudibus non pepercit, is nec nobis parcet, qui legis perfectionem accepimus.

2. uariis et horrendis exemplis hortatur, ut quia per baptismum in familiam Christi aptati sumus, ab omni uitiorum, commercio simus immunes, ne simus concupiscentes rerum malarum, ne simus simulacrorum cultores, ne stupris inquinemur, ne tentemus Christum, ne murmuremus.

3. Consolatio a fidelitate Dei, qui pollicitus est  sui nominis causa tribulationem sustinentibus se ad futurum Psal. XXXIII. Multe tribulationes iustorum, nec permissurum tentari supra id quod possint perferre.



EuANGELIUM LUCAE, CAP. XuI: Homo quidam erat diues qui habebat uillicum.

1. Christus opinionem hanc eximit quam habent plerique mortalium: Nos non esse dominos rerum quas possidemus, sed curatores et dispensatores.

2. Et docet Christianum debere per omnem occasionem studere, ut proximo benefaciat, ut proximum subleuet, consoletur, exhortetur, doceat, hec benignitas non peribit, sed reseruabitur in uitam futuram.

3. Socordia nostra taxatur, quod homines mundo seruientes de uita corporis solliciti sunt. Nos in prospiciendo eterna non simus diligentiores.



DOMINICA XI POST PENTECOSTEN.



EPISTOLA PAULI AD COR. I, CAP. XII:

Scitis quoniam cum gentes essetis.

1. Adhortatur Corinthios ut relicta impia religione, moribus ac ritibus impiis, ueram et sanctam religionem et pios mores assumant, ut quidquid gerant, appareat afflatu spiritus geri.

2. Commendatio gratie Dei, qua carens homo spiritu uertiginis in idololatriam impellitur, quam contra habens, corde credit ad iustitiam ore confitetur ad salutem.

3. Gratie et donationes Spiritus sancti diuise, non ipse spiritus. Diuisiones donorum, ministeriorum, operationum. Omnia hec in salutem et utilitatem multorum.



EuANGELIUM LUCAE, CAP. XIX:

Cum appropinquaret iehsu.

1. Christus flet Iudeos cecitate mira tempus aduentantis  gratie non intellexisse, imo post aduentum inter eos uersantem gratiam non agnouisse.

2. Hierusalem, que obstinate spreuit Dei uisitantis misericordiam, tempus uindicte omnium grauissime sensit, Iosephus, in lib. de Bello Iudaico; captiuorum omnium qui toto comprehensi sunt bello, nonaginta septem millia mortuorum, per omne tempus obsidionis undecies centena millia. De muliere que per famem filium coxerat lib. uII, cap. 81.

3. Ingressus templum Christus eiicit ementes et uendentes, ostendere uolens auaritiam et questum fore capitales pestes Ecclesie sue, quam templum illud figurabat.



IN NATALI S. FELICITATIS.



LECTIO PROuER. ULT. CAP.:

Mulierem fortem quis inueniet.

1. Metaphorica locutione, Ecclesia catholica  mulier fortis describitur, quam Ioannes in Apocalypsi amictam cum sole, id est Christo, uidisse perhibetur.

2. uir huius mulieris, Christus, caput Ecclesie, et Ecclesia subdita est Christo, Eph. u.

3. uarie conditiones sponsi et sponse, in quibus uirtutum chorus cernitur, nam Christus dilexit Ecclesiam et exposuit semetipsum pro ea, ut illam sanctificaret mundatam lauacro aque per uerbum, ut exhiberet eam sibi ipsi gloriosam Ecclesiam, non habentem maculam aut rugam.



EuANGELIUM MATTHAEI, CAP. XII:

Ecce mater tua et fratres tui.

1. Docet Christus presenti exemplo, ne carnem et sanguinem, spirituali operi preferamus, preceptum quidem Dei est: Honora patrem tuum et matrem, at qui paternis mysteriis se plus debere quam maternis affectibus hic Christus docet.

2. Importunitas matris et fratrum ostenditur,  debuerant intrasse et cum turbis similiter audire, aut foris exspectare finem sermonis, uerum  ambitione ac ostentatione commoti foras euocant, ut uideantur Christo imperare.

3. Communis omnium ingenue Christianorum cum Christo nobilitas, uoluntatem Dei facere. Hic simus strenui.



DOMINICA XII POST PENTECOSTEN.



LECTIO EPISTOLAE PAULI AD COR. I, CAP. Xu:

Notum uobis facio Euangelium.

1. Clara breuitas totius Euangelii in quo stare oportet, per quod salutem consequimur, Christus mortuus est pro peccatis nostris iuxta Scripturam et resurrexit iuxta Scripturam.

2. Christus est Saluator ille mundi, quem Moses et prophete annuntiarunt, ideo in Scripturis predictum esse commemorat.

3. In asseueranda resurrectione diligens est apostolus.  uisus est Cephe, posthec undecim, deinde plusquam quingentis fratribus, Iacobo, apostolis omnibus, nouissime Paulo. Nam qui articulum resurrectionis negat, multa negabit quod recte credamus, quod uerbum auditum rectum sit, quod apostoli recte doceant, et Dei apostoli sint, quod Deus uerax, quod sit Deus.



EuANGELIUM LUCAE, CAP. XuIII:

Duo homines ascenderunt in templum.

1. Parabola est de humilitate contra superbiam. Superbia Dei contemptus est, contra hanc sepe loquitur, nam hec passio in primis uexat homines.

2. Queritur quare Phariseus suum encomium proferens damnatur, Iob idem faciens coronatur? Responsio, Phariseus dicebat criminando alios, nulla ratione cogente. Iob coactus est per amicos et calamitates dicere innocentiam suam.

3. Doctrina omnis qui se humiliat, exaltabitur,  quare discamus hic ut quisque apud se supplex ac submissus obsecret, Deus esto mihi peccatori propitius.



IN NATALI S. LAURENTII.



EPISTOLA PAULI AD COR. II, CAP. IX:

Qui parce seminat.

1. Similitudine seminantis et metentis, ut liberaliter simus benefici et spontanei, adhortatur apostolus.

2. Beneficium hoc non peribit, nam quidquid Dei amore in sanctos confertur, Deus sibi collatum imputat, Matth. X et XXu.

3. Bona pietatis et iustitie pars est munificentia, qua sanctorum inopie subuenitur, Psal. XCI, Dispersit, dedit pauperibus, iustitia eius manet.



EuANGELIUM IOANNIS, CAP. XII:

Nisi granum frumenti cadens in terram.

1. Parabola grani proiecti in terram, ostendit Christus utilitatem et multum fructum mortis et passionis sue. Mors enim Christi meritum nostrum, refugium nostrum, salus, uita, et resurrectio nostra.

2. Exhortatio post propositam parabolam, qua iubemur perdere animas nostras, non ad id ualet, ut se quisque interimat, quod inexpiabile nefas est, sed ut in se interimat carnalem affectum anime, quo cum impedimento uite future presens delectat. Ita de parentibus, ut qui eos amat perdet, non more parricidarum interficiat, sed spiritali gladio uerbi Dei carnalem affectum eorum occidat.

3. Dulcissima promissio, et dignitas ministrantium Christo, Honorificabit eos Pater, hoc est, erunt cum Christo filio Dei, maiorem honorem accipere non potest adoptatus, quam ut sit ubi est unicus.



DOMINICA XIII POST PENTECOSTEN.



EPISTOLA PAULI AD COR. II, CAP. III:

Fiduciam talem habemus.

1. In causa salutis animarum nichil nostra sapientia aut uirtute possumus, omnis nostra idoneitas ex Deo est. Hinc Ecclesia pro ministris uerbi serio oret: Da seruis tuis, ut cum omni fiducia loquantur sermonem tuum, loquantur eloquia Dei, ministrent in uirtute, ut glorificetur Deus per Christum.

2. Officia legis et Euangelii. Lex littera est, ecce legem: Non concupisces; ego dico, Nisi te adiuuet gratia, ardentius concupisces, hoc est, quod dictum est, Littera occidit, spiritus autem cor immutat et uiuificat.

3. Gloria legis et Euangelii. Ministerium damnationis mandata legis uocat. Iustitie ministerium, gratiam saluatoris, cui superabundantiam gratie attribuit, recte de natura rerum ut homo diuinus iudicans, Cyrill. in Ioan. super illud, Gratiam pro  gratia.



EuANGELIUM MARCI, CAP. uII:

Exiens iehsu de finibus Tyri.

1. Miraculum, quo Dominus sanat hominem surdum et mutum, uel , testatur adesse Messiam, de quo Isaias predixit, Tunc aperiuntur oculi cecorum et aures surdorum patebunt, Isa. XXXu.

2. Typus Euangelici doctoris, apprehensum abducit a turba, sic oportet a lata uia, per quam multi ambulant in exitium, abducere et reuocare ad pusilli gregis consortium, cui placet ueritas, innocentia, iustitia.

3. Laus solius Dei, omnia bene fecit, nemo mortalium omnia bene facit, Christus Deus est.



DOMINICA XIu POST PENTECOSTEN.



EPISTOLA PAULI AD GAL., CAP. III:

Abrahe dicte sunt promissiones.


1. Repromissiones ad Abraham ante quadringentos triginta annos date sunt, quod in semine suo, quod est Christus uniuerse nationes benedicerentur. Et iehsu Christus, minister fuit circumcisionis pro ueritate Dei ad confirmandas promissiones patrum.

2. Lex propter transgressiones posita est, ut acciperet homo precepta, superbe de uiribus suis fidens, in quibus deficiens, et factus etiam preuaricator, liberatorem saluatoremque requireret.

3. Lex data est ut gratia quereretur. Gratia data ut lex impleretur, nisi lex esset, conscientia non esset, peccatum non cognosceretur, non humiliaremur, atque ita gratiam non desideraremus. Conclusit ergo hec omnia sub peccato, ut promissio ex fide Iesu Christi detur credentibus.



EuANGELIUM LUCAE, CAP. X:

Beati oculi qui uident.

1. Beatitudo discipulorum Christi, quibus se et  patrem filius Dei reuelauit, et mysteria regni celorum, sapientibus et prudentibus abscondita, aperuit.

2. Duo precepta de diligendo Deo et proximo complectentia quid sit optimum, atqui non cognitio sed obseruatio uitam dat.

3. Quis sit proximus? Iudei proximi nomen de sue gentis hominibus interpretabantur, putantes sibi fas esse odisse non proximos. Declarat Christus, quemquam, siue gentilis siue Iudeus, qui opera mea indiget, cui exhibendum est opus misericordie, mihi proximum esse.



DOMINICA Xu POST PENTECOSTEN.



EPISTOLA PAULI AD GAL., CAP. u:

Spiritu ambulate.

1. Precipuum fidei opus pugna spiritus cum carne, ne quis putet Christianam uitam esse mollem et otiosam; peccata semper oppugnant: hi sunt Moabite, Ammonite, hostes nostri, cum quibus  nullas inducias habere, sed semper in conflictu esse oportet.

2. Opera carnis adulterium, scortatio, etc. Qui talia agunt regni Dei heredes non erunt.

3. Fructus spiritus, caritas, gaudium, pax, etc. aduersus huiusmodi non est lex; qui Christi sunt, carnem crucifixerunt cum affectibus, et concupiscentiis.



EuANGELIUM LUCAE, CAP. XuII:

Dum intraret iehsu in Hierusalem.

1. Quam abominabile uitium sit ingratitudo, et quod propter hanc merito sint Iudei reiecti et gentes in obedientiam fidei admisse.

2. Christus legalia obseruauit, quod patet ex titulo uite Christi, ex circumcisione, oblatione in templo, immolatione agni paschalis. Ideo et ex precepto legis, Leuit. XIu cap., ut emundati a lepra sacerdotibus se offerrent, precepit ostendere se sacerdotibus.


3. Promptiores ad fidem alienigene, quam Isrel. Hinc primi facti sunt nouissimi, et nouissimi primi: et alienigene dicitur, Fides tua te seruauit. Et Iudeis: Auferetur a uobis regnum Dei, et dabitur genti facienti fructus eius. Matth. XXI.



DOMINICA XuI POST PENTECOSTEN.



EPISTOLA PAULI AD GALAT., CAP. Iu:

Si uiuimus spiritu et ambulemus, ETC.

1. Christianorum est, fructus spiritus edere, et procul abesse a carnis operibus.

2. Prolapsi in culpam blande et leniter sunt restituendi et erigendi.

3. Lex caritatis peculiariter lex Christi est, caritatem autem uocat Paulus edificare proximum, omnes eiusdem corporis membra ducere, omnes unum in Christo putare, de fraternis commodis ut de tuis gaudere, incommodis mederi uelut propriis, mansuete corripere errantem, docere nescientem, erigere lapsum, consolari deiectum,  adiuuare laborantem, subuenire egenti. In summa omnes opes et studia huc referre, ut quam multis prosis in Christo, primum quidem domesticis fidei, deinde omnibus, ut caritatem comitetur dilectio.



EuANGELIUM MATTHAEI, CAP. uI:

Nemo potest duobus dominis seruire.

1. Philosophia Christi, que eternam beatitudinem pollicetur, totum requirit hominem, claudicantes in utramque partem expuit. Nam consortium non est iustitie cum iniustitia, nec communio luci cum tenebris, aut Christo cum Belial concordia, nec pars fideli cum infideli. II Cor. uI.

2. Sollicitudinem rerum temporalium, Christus exemplo auium, liliorum et graminis agri nobis eximit, imo dulcissima promissione, cum inquit, Nouit pater uester celestis quod opus habeatis his omnibus, ne corda nostra grauentur curis huius uite.  Luce XXI. Et ut mores ab auaritia alienos habeamus, contenti his que adsunt, Hebr. XIII, scientes Dominum dicere: Non te desero nec derelinquo.

3. Docet primum regnum Dei querendum esse,  et iustitiam eius, hoc est fidem per dilectionem operantem. Regnum enim Dei non est in sermone sed in uirtute, sic , non dabunt dixit, sed adiicientur, ut discamus horum que in presenti dantur nichil esse omnino magnum, si futurorum magnitudini comparentur.



DOMINICA XuII POST PENTECOSTEN.



EPISTOLA PAULI AD EPHES., CAP. III:

Obsecro uos ne deficiatis.

1. Christi crux et apostolorum ac apostolicorum uirorum compedes, quas ob Euangelii sinceram professionem gestant, decori sunt Christianis non probro. Gloria est apud Deum, si quis ut Christianus  affligitur, nec pudefiat, imo glorificet Deum in parte hac, I Petr. Iu. uide August. ad Bonif., Epistola 50.

2. Arma militie nostre potentia Deo ad demolitionem munitionum, sunt orationes, qua flexis genibus ex intimo mentis affectu, deprecamur Deum Patrem nostrum et Patrem Domini nostri Iesu Christi.

3. Scopus orationum nostrarum, ut impleamur in omnem plenitudinem Dei, et ut cognoscamus preeminentem cognitionis dilectionem Christi, ut assequamur cum omnibus sanctis que sit latitudo et longitudo, etc. Charitas manifestat fidem ueram esse, hec fides comprehendit, quod nichil tam altum, infimum, longum, latum, ubi Christus non habet potestatem et iuuare potest, nec timet a morte uel inferno.



EuANGELIUM LUCAE, CAP. uII:

Ibat iehsu in ciuitatem que uocatur Naim.

1. Historia, de unico filio mulieris uidue mortuo,  quem Dominus suscitauit in uitam, ostendit Christum esse Dominum uite et mortis, quare in media morte sanctis non est ponenda spes.

2. Consolatur Christus uerbis, et re opitulatur, qui pater est orphanorum et iudex uiduarum, uerbis, Noli flere; re, quia dicit: Adolescens, tibi dico surge, et uiuum tradit matri sue.

3. Hec iuxta historiam gesta, significationem doctrine spiritalis habent. uidua enim mater, Ecclesie gerit imaginem, cuius filius mortuus residet, cum interna compunctione reuiuiscit peccator; uide Bedam, et paraphrasim Erasmi.



DOMINICA XuIII POST PENTECOSTEN.



EPISTOLA PAULI AD EPHES., CAP. Iu:

Obsecro uos ego uinctus in Domino.

1. Exhortatio euidens Pauli, ut tota uite nostre consuetudo pre se ferat ueram animi modestiam  mansuetudinem ac lenitatem, que est Christiana uita, Matth. XI, Discite a me mites esse et humiles corde.

2. Unitas maximopere commendatur seruanda per uinculum pacis. Unum enim corpus, unus spiritus cum Deo, unus spiritus cum fratribus. Hic pudeat nos Christianos sectarum schismatum et singularium opinionum, I Corinth. I. Paulus obsecrat per nomen Domini nostri Iesu Christi, ut idem loquamur omnes, nec sint inter nos dissidia, sed integrum corpus, eadem mente, et eadem sententia simus. Iam ut unitas constare possit, sedatioribus animis opus stomachisque non ita crudis ab omni parte.

3. Unus Dominus, una fides, unum baptisma, unus Deus et pater omnium, etc. Et hec ad unitatem ecclesiasticam, et ad mutuam caritatem nos accendant, ne propter sublimitatem dogmatum turbentur Ecclesie, cum oporteat citius martyrium sustinere quam unitatem scindere. uide Eusebium.



EuANGELIUM LUCAE, CAP. XIu:

Cum intraret iehsu in domum cuiusdam principis.

1. Christus die sabbati hydropicum, in presentia legis peritorum et Phariseorum curat, docens, cum magna resultat utilitas, non curandum si mali se scandalizent, et preposteram esse religionem eorum, qui in salute hominis offenduntur.

2. Obseruatores suos Phariseos Christus sic conuincit, ut et auaritie condemnet, et uere uiolationis sabbati.

3. Parabola de inuitatis, et ad ueram humilitatem prouocat, et fucatam Phariseorum sanctimoniam detegit.



DOMINICA XIX.



EPISTOLA PAULI AD COR. I, CAP. I:

Gratias ago Deo meo semper pro uobis.

1. Qui ad fidem Christi accedunt, omni gratia,  hoc est omnibus uirtutibus, sapientia et scientia, que prophetas et amicos Dei constituit, ditantur.

2. Gaudium sanctorum et congratulatio, cum uident homines in cognitione euangelica proficere.

3. Potentissima consolatio electis est, exspectare reuelationem Domini nostri Iesu Christi in die iudicii, que beatos facit in spe.



EuANGELIUM MATTHAEI, CAP. XXII:

Accesserunt ad Iesum Sadducei.

1. Primum omnium et maximum mandatum est cognitio et confessio diuine unitatis cum executione bone operationis. Bona autem operatio dilectione Dei et proximi perficitur, quod Paulus his uerbis dicit In Christo Iesu, neque circumcisio aliquid ualet, nec preputium, sed fides per dilectionem operans.

2. Hebrei dicunt summum gradum colendi creatorem esse, ut seruias ei ex dilectione, et non propterea ut mercedem aut premium suscipias, ex  toto corde, quod nimirum cor solum opus tuum bonum uel malum facit, ex tota anima, ut etiam si causa requirat non trepides pro eo exponere animam, id est, corporalem uitam, ex tota uirtute, ut potius omnium rerum tuarum dispendium incurrere uelis, quam ab amore Dei deflectere.

3. Questionem questione ceu clauum clauo pellit ex psal. CIX de diuinitate filii, que questio et interrogatio Hieronymo teste usque hodie nobis proficit contra Iudeos.



IN NATALI S. MICHAELIS ARCHANGELI.



EPISTOLA. APOC., CAP. I:

Significauit Deus que oportet.

1. Quomodo Ecclesia apostolorum predicatione fundata, latius propaganda fuit, ut predicatores ueritatis, huius cognitionis fiducia freti indubitanter functionem suam aggrederentur, pauci multos, inermes armatos, humiles superbos, infirmi nobiles, uiui spiritaliter mortuos.


2. Tituli insignes saluatoris Iesu, qui est, qui erat, qui uenturus est, testis fidelis, primogenitus et princeps regum terre. Hinc fiducia augetur in cordibus credentium.

3. Ineffabilis Christi caritas, qui dilexit nos et lauit nos a peccatis nostris in sanguine suo et fecit nos regnum et sacerdotes Deo et Patri suo; hunc sic amantem redamemus.



EuANGELIUM MATTHAEI, CAP. XuIII:

Accesserunt ad Iesum discipuli eius dicentes: Quis putas, etc.

1. Christus exemplo puelli, que etas innocentia et simplicitate predita est, ueram animi modestiam et , radicem Christianismi docet, et affectum ambitionis detestatur.

2. Neque nobis ipsis, neque aliis simus offendiculo properantibus ad regnum celorum, docet exemplo pedis, manus, oculorum, affectus omnes amputandos qui auocant a cura salutis eterne.


3. Pusillorum et abiectorum coram mundo, apud Deum tam iugis ratio est, ut et angeli eorum sint pedagogi ac custodes.



DOMINICA XX.



EPISTOLA PAULI AD EPHES., CAP. Iu:

Renouamini spiritu mentis uestre.

1. Per baptismum insitos nouo homini Christo renouari oportet, ut ablata iniustitia, succedat innocentia et sanctitas euangelica.

2. Discipuli ueritatis omne mendacium horreant, ueris agant cum proximo.

3. Iracundia, uociferatio, conuicium adeo facessant a Christianis, ut nec ullum uestigium in animo resideat.



EuANGELIUM MATTHAEI, CAP. IX:

Et ingressus nauem traiecit et uenit in suam ciuitatem.

1. Exemplum ardentis fidei in ipso paralytico qui  sic demitti se iussit uel passus est, simul et in illis qui portarunt egrotum.

2. Christo filio hominis esse eque procliue morbum dicto tollere et peccata condonare, probatur curatione paralytici.

3. uirtutem suam Christus ostendit, et per amicos et inimicos sapientie sue pelagus patefacit, idem ipse et Deus et filius hominis, quare non blasphemat.



DOMINICA XXI POST PENTECOSTEN.



EPISTOLA AD EPH., CAP. u:

uidete itaque quomodo caute ambuletis.

1. Quoniam mundus totus in maligno positus est, et dies mali sunt, ex quo Adam lapsus est de paradiso, caute et circumspecte Christianis ambulandum est, et Dei uoluntas intelligenda, que salutis nostre summa est.

2. Ebrietas, uoluptas, hilaritas, comessatio digna Christianis hec est, Christus noster cibus, fides noster  potus, leti bibamus sobriam ebrietatem spiritus.

3. In omni tempore et pro omnibus que nobis accidunt Deo gratias referamus non tantum pro iis que bona putamus, sed etiam que nos coarctant, et contra nostram uoluntatem ueniunt, Christianorum enim propria uirtus, in aduersis referre gratias creatori. Atqui hoc opus, hic labor est.



EuANGELIUM MATTHAEI, CAP. XXII:

Loquebatur iehsu cum discipulis suis in parabolis, dicens: Simile est regnum celorum homini regi.

1. Parabola hec, sicut et que precedit de uinea, longanimitatem, prouidentiam, curamque Dei erga Iudeos summam, et eorum in Deum ingratitudinem significat, eiectionem quoque ipsorum et uocationem gentium. Que uiuendi disciplina esse debeat, et quam acerba pena negligentes maneat.

2. Quomodo uero inuitat non ad labores, afflictiones et sudores, sed ad nuptias, ad delicias , ipsi uero negligentes non uenerunt, quare sunt inexcusabiles.

3. Docet autem parabola, nichil tam necessarium esse posse, quin spiritalia sint preferenda.



DOMINICA XXII POST PENTECOSTEN.



De cetero confortamini in Domino.

1. Propugnatore Iesu, qui suos non deserit nec derelinquit, fortes sunt, potentes ac robusti, Christiani.

2. Armatura Christianorum et panoplia contra demones et horum organa impios homines, ueritas balteus, thorax innocentia et iustitia, ocree puri affectus nichil appetentes nisi celestia. Scutum fides, Galea uigilans animus, et gladius uerbi Dei.

3. Ab hoc loco quicquid est spiritalium armorum petendum est, ut undique muniti aduersus assultus diaboli stare possimus.



EuANGELIUM IOANNIS, CAP. Iu:

Erat quidam regulus.

1. Historia de regulo, sic dicto  uocationis gentium in obedientiam fidei specimen prebet, et quod merito Iudei increduli reiicerentur, et gentes admitterentur in consortium regni Dei.

2. Formam humilitatis Christus prescribit, et quod persone respectus non est apud Deum, ad Centurionis seruum accessit, ad reguli filium non accedit.

3. Exemplum potentie fidei, cum declaratione fidei.



DOMINICA XXIII POST PENTECOSTEN.



EPISTOLA AD PHILIPP., CAP. I:

Confidimus in Domino Iesu, quia qui cepit, etc.

1. Quia Christianismus habet rudimenta, auctus  et fastigium, caritatis est  de iis qui inceperunt esse Christiani, persuasum habere quod perstituri sint.

2. Deus pietatis exordia donat, is quod cepit in electis peracit usque ad illum diem, quo aduenturus est iehsu Christus, premium eternum repensurus recte factis, ne quis in se aut suis uiribus, sed in Domino glorietur.

3. Exemplum Christi proponit, qui non solum malitiam non habet, sed etiam bonitate redundat, ut et nos non solum sinceri simus ab omni corruptione, sed etiam iustitie fructu abundemus.



EuANGELIUM MATTHAEI, CAP. XuIII:

Simile est regnum celorum homini regi.

1. Parabola regis qui confert rationem cum seruis suis, quid sibi uelit, Christus ipse exponit formidolosa sententia, dicens: Sic faciet uobis Pater meus, si non dimiseritis unusquisque fratri suo de corde uestro peccata ipsorum.


2. Non dicit Pater uester, sed Pater meus, ut ostendat istos indignos esse quorum Pater Deus uocetur, cum ita nequam sint, ut homines odio prosequantur nec uelint ignoscere.

3. Summa hec parabola duo complectitur, ut agnoscamus nos peccatores, et aliorum peccata dimittamus, postremum facilius est propter primum. Hinc uerissima hec sententia ueterum. Nemo leditur, nisi a seipso, uide Chrysostomum.



DOMINICA XXIu.



EPISTOLA PAULI AD PHILIPPENSES, CAP. II:

Imitatores mei estote, et obseruate eos.

1. Hortatur Apostolus, ut se exemplar electum Dei organum imitentur Philippenses, non falsos apostolos, qui spem passionis Christi, per quem peccata dimissa, auferentes, in legis ceremoniis collocabant, quod et istos hodie arguit, qui neglecta uera pietate, fiduciam habent in frigidas hominum ceremonias  planeque ironicas.

2. Descriptio falsorum apostolorum, inimici crucis Christi, qui terrestria curant, quorum Deus uenter est, gloria in dedecore, quorum finis perditio.

3. Conuersatio nostra in celis est ex quo saluatorem exspectamus Dominum Iesum, qui transformabit corpus nostrum humile. Hinc credentes et habent scopum Euangelicum et miram consolationem in formis crucis salutaribus, scientes quod corruptibile induet incorruptionem et mortale immortalitatem.



EuANGELIUM MATTHAEI, CAP. XXII: Abeuntes Pharisei consilium, etc.

1. Christus interrogatus de censu Cesari dando, sic prudentia serpentina Iudeis respondet, notans illorum uitam qui solliciti quid deberent Cesari, non illud potius curabant quid deberetur Deo.

2. Tributum soluebant Iudei cum res eorum ad Romanorum manus uenisset, et uiderant Theudam  et Iudam hac de causa quasi seditiosos punitos. Hac ergo interrogatione Christum in similem suspicionem conantur iniicere, et tanquam factiosum presidi tradere, sed non est consilium contra Dominum.

3. Cum audis, reddite Cesari que sunt Cesaris, illa solum dici non dubita, que pietati et religioni non officiunt, nam quod uirtuti et fidei obest, non Cesaris sed diaboli trinutum et uectigal est. Tertullianus in Apologetico: Non Deum dicam imperatorem, uel quia mentiri nescio, uel quia illum deridere non audeo, uel quia nec ipse se Deum uolet dici, si homo sit. Eadem Theodoretus, libro u, cap. 20.



DOMINICA XXu.



EPISTOLA PAULI AD COL., CAP. I:

Non cessamus pro uobis orantes.

1. Oratio Apostoli perpetua pro Collossensibus,  quorum fidem in Christum et caritatem erga sanctos audierat.

2. Quia credidisse Euangelio, rudimentum est salutis, absoluitur autem ac perficitur piis actionibus. Orat Paulus, et pascit ut impleantur agnitione uoluntatis Dei in omni sapientia et prudentia spiritali.

3. Maxime seria res est Christianismus, nec fert torporem et ignauiam. Digne Deo ambulare, per omnia illi placere, in omni opere bono fructificare et crescere in agnitione Dei, omni uirtute roborari. Procul hinc Sardanapali et de grege porci, cum populo Asatorum.



EuANGELIUM MATTHAEI, CAP. IX:

Hec illo loquente ad eos, ecce princeps unus accessit.

1. iehsu expositus ad benefaciendum omnibus qui cum simplici fiducia postulabant aliquid, siue pauperes essent, siue diuites, siue Iudei, siue exteri. Iairi prefecti synagoge filiam mortuam in uitam reuocat,  et mulierem Hemorrhoissam in itinere profluuio sanguinis liberat, ubique iehsu, ubique benefactor.

2. Signum uere carnis in Christo, quod tangitur, hinc in Luca dicit, Tetigit me aliquis.

3. Feminam in medium producit, non ostentationis causa, sed ut fidem mulieris aperiret, hinc et filiam appellauit, et certe fides eius filiam eam Christi effecit.



IN NATALI S. ANDREAE.



EPISTOLA PAULI AD ROM., CAP. X:

Corde creditur ad iustitiam.

1. Ratio iustificationis et regenerationis hic exponitur, que a fide, non a ceremoniis, dependet, cum spiritus Dei homini conceditur, ut suam carnem mortificet, desistit a praua consuetudine, displicent ei ea que Deo aduersantur, nam illa mortificatione nascitur desiderium, ut uiuamus iuxta uoluntatem Dei. Corde credimus ad iustitiam, ore confitemur ad salutem  aliorum.

2. Communis ordo Dei est, ut fides sit ex auditu, auditus per uerbum Dei, suscipientes ergo uerbum et spiritum in nobis fidem operantem, ita ut uitam cupiamus emendare, signum est noue regenerationis.

3. Decori sunt pedes euangelizantium pacem, euangelizantium bona, et tamen raritas est credentium Euangelio. Angusta porta, et stricta uia que adducit ad uitam, et pauci sunt qui inueniunt illam, Matth. uII. Hinc horrendum iudicium manet mundum, qui spiritum ueritatis non uult capere.



LECTIONES PER ADuENTUM DOMINI.



DOMINICA I ADuENTUS.



EPISTOLA PAULI AD ROM., CAP. XIII:

Scientes quia hora est.

1. A temporis ratione Paulus hortatur, ut a pristine uite somno et tenebris resipiscentes expergiscamur.  Et summam legum omnium caritatem amplectamur.

2. Tria genera uitiorum sunt de quibus exsurgit seges innumerabilium malorum, primum comessationes et ebrietates, secundum, cubilia et lasciuie, tertium, contentiones, emulationes, hoc tertium inquit Augustinus epistola 64, ad Aurelium, in nostro ordine grauius.

3. Christum sapientiam esse, iustitiam, et sanctificationem, et ueritatem, sobrietatem, castitatem, pacem, caritatem, et omnes uirtutes, quas qui assumpserit, Christum induisse dicitur.



EuANGELIUM MATTHAEI, CAP. XXI:

Cum appropinquassent Hierosolymis et uenissent Bethphage.

1. Tres euangeliste qui Greco sermone scripserunt pullum tantum commemorant. Mattheus uero, solus qui pro Hebreis Hebraice scripsit, asinam quoque solutam et Domino adductam refert, ut eiusdem  gentis Hebree, si penituerit, non desperandam monstrat esse salutem. Hieron.

2. Sepe Hierusalem ascendit, nunquam tam clare, quia crux in ianuis erat. Duplicem prophetiam alteram opere, alteram uerbis implet. Opere, quia scriptum est a Zacaria, quod in asina sicut rex sedebit. Secunda, immundarum uocationem gentium significat, quia in ipsis requiescet, uenient enim et adorabunt eum.

3. Summa Euangelii mira breuitate in uerbis Zacarie nobis proponitur. Ecce rex tuus uenit tibi, mansuetus, etc. In omnibus uerbis emphasim habes, tantum clamemus Hosanna filio Dauid, benedictus qui uenit in nomine Domini, et tempus uisitationis agnoscamus.



DOMINICA II IN ADuENTU.



EPISTOLA AD ROM., CAP. Xu:

Quecunque scripta sunt, ad nostram doctrinam scripta sunt.

1. Utilitas litterarum sacrarum eruditum reddit  ad salutem per fidem, que est in Christo Iesu; in nostram doctrinam scripta sunt que scripta sunt, ut per patientiam et consolationem scripturarum spem habeamus. Omnia autem scripta fidem et caritatem et ut omnibus in bonum placeamus continent.

2. Summa professionis nostre pax est et unanimitas, itaque precatur Deum auctorem patientie, ut ad exemplum Iesu Christi nos faciat consummatos in unum.

3. Christus diues Dominus in omnes qui se inuocant Iudeos et gentes, circumcisis promissus, gentes ex merissima liberalitate habent, qui quondam erant non populus, nunc populus Dei, qui quondam non consecuti misericordiam, nunc sunt consecuti. I Petr. II.



EuANGELIUM LUCAE, CAP. XXI:

Erunt signa in sole et luna.

1. uaria sed certissima signa instantis supremi  diei Christus enumerat, hic in Luca, alibi in Mattheo. Chrysostomus tantus uir horrore inuaditur hec legens, et ex profundo corde ingemiscit: O negligentiam nostram, ut nos componimus ad horribilem illum diem ut fugiamus a uentura ira?

2. Secundus Christi aduentus predicitur cum uirtute et maiestate magna, ubi omnes ab Adam usque in aduentum Christi operum rationes reddent, ministrabunt angeli, celi fores a seculo clause patebunt.

3. Pulcherrima similitudine ficus, arborum, estatis, regnum Dei et redemptionem, hoc est, perfectam liberationem corporis et anime predicit electis, ideoque uult, his fieri incipientibus, leuari capita et inconcusso animo esse, iuramento asseuerans uerba sua non transitura.



DOMINICA III IN ADuENTU.



EPISTOLA PAULI AD COR. I. CAP. Iu:

Sic nos existimet  homo.

1. Ne apostoli quidem  nimia laude honorandi sunt. Ideo alibi dicit, Nunquid Paulus crucifixus est? Ministri Christi, et dispensatores mysteriorum Dei haberi debent. De laudibus ministrorum Ecclesie acceptandis, ut nec totum nec nichil accipiatur, uide Augustinum, epistola 84, ad Aurelium.

2. Inter conditiones ministri, requiritur ut sit fidelis, alibi adiicitur in Luca, prudens; fidelitas in hoc est, ut nichil consiliorum Dei celet, prudentia, ut omnia suo tempore et ordine in edificationem corporis Christi simplici prudentia et prudenti simplicitate dispenset.

3. Quoniam Dei oculis perspicua sunt omnia, cui omne iudicium de occultis deferri debet, cauendum nobis est, ne serui sententiam Domini anticipemus. Nam solus is laudabilis quem Deus laudauerit qui omnia occulta et non uisa cognoscit.



EuANGELIUM MATTHAEI, CAP. XI:

Cum audisset Ioannes in uinculis opera Christi, etc.

1. Legatio discipulorum Ioannis ad Christum instituta, non quod Ioannes dubitaret Christum Messiam esse, neque carcere territus mutauit confessionem suam, sed quia eius discipuli humanum quiddam de Christo patiebantur, ne perniciose materiam opinionis et Ioannitas pro Christianis relinqueret, ablegauit suos.

2. Facta Christi  quid sunt nisi mera benefacta Messiam ex prophetiis adesse testantia?

3. Magna laus Ioannis, uocis clamantis in deserto, a constantia, a uita, a scriptura. Et quod inter eos, qui ex mulieribus nascuntur, nemo maior Ioanne Baptista exortus fuit.



DOMINICA Iu ADuENTUS.



EPISTOLA AD PHILIPPENSES, CAP. Iu:

Gaudete in Domino semper, et iterum dico gaudete, ETC.

1. Christianorum est semper gaudere in Domino, etiam in mediis afflictionibus, scientium quod afflictio patientiam pariat, patientia probationem, probatio spem, porro spes non pudefacit. Et Dominus prope est.

2. uita Christiana est modestie professio, hec sic nota sit omnibus hominibus, ut boni meliores fiant exemplo Christianorum, et mali concilientur aut frangantur.

3. Conditiones orationis recte, qua Ecclesia et sancti orant, quibus pax Dei que superat omnem intellectum adipiscitur.



EuANGELIUM IOANNIS, CAP. I:

Miserunt Iudei ab Hierosolymis, sacerdotes et leuitas.

1. Ioannis testimonium quid non sit  et quid sit, nimirum  uox clamantis in deserto.

2. Quia Christus obscuro genere natus, et conuersatio Christi communis, tanquam unus enim ex multitudine uersabatur, et uestimenta Christi nichil a uulgo differentia, e contra Ioannis natales celeberrime, uita asperrima, indumentum e pilis camelorum, cibus locuste, etc., maluissent Iudei Ioannem quam Christum magistrum habere, et ideo mittunt prestantissimos legatos, sacerdotes et Leuitas ab ipsis Hierosolymis, si Ioannem adulatione huc pertrahant, ut se Christum dicat.

3. Differentia Ioannis et Christi, et utriusque baptismatis, cum testimonio Ioannis, quod argumentum est diuinitatis. Cuius ego non sum dignus ut soluam corrigiam, etc.





IN NATALI APOSTOLORUM.



EPISTOLA PAULI AD ROM. CAP. uIII:

Scimus quoniam diligentibus Deum.

1. Consolatorius locus, habens argumentum ab utili. Hoc est quecunque afflictio contingat a carne, mundo, uel Satana, eam prodesse, et misericordie Dei opus esse, quod nos iram interpretamur.

2. Gradatione pulcherrima docet unde sit salus nostra, nimirum ab electione Dei, quos predefinierat, eosdem et uocauit per Euangelium, uocatos iustificauit fide, tandem glorificaturus. Hec predestinationis necessitas docens misericordiam Dei, quod citra ulla merita predefinit, grata est spiritui, odiosa carni.

3. Argumenta beneficentie Dei erga nos maxima, et summa solatia, proprio filio suo non pepercit, etc. Redamemus sic amati, nec quicquam separet nos a dilectione Dei, qua illi conglutinamur per Iesum Christum.



EuANGELIUM IOANNIS, CAP. Xu:

Hoc est preceptum meum, ut diligatis uos inuicem, sicut dilexi uos.

1. Preceptum Christi est, ut credamus nomini filii eius Iesu Christi, et diligamus nos mutuo sicut dedit preceptum. Hoc si solum fiat sufficit . uide que Hieronymus in Epistolam ad Galatas scribit.

2. Ineffabilis gratia Dei, quia amicos uocat, non seruos, quia omnia, que audiuit a patre nota fecit, quia elegit, quia promittit quicquid petierint patrem daturus sit. Ut enim alia taceam, amicum esse Christo, hec dignitas nature humane terminos excedit, et hic amicus magis necessarius est, quam ignis et aqua.

3. Amici autem sunt, qui faciunt quecunque precepit, quos elegit ut fructum afferant manentem. Manens fructus est euangelice discipline iustitia. Contra ignauiam istorum qui Christo dicunt: Domine, Domine, et non faciunt uoluntatem Patris qui in celis.



IN NATALI UNIUS CONFESSORIS.



EPISTOLA PAULI AD COR. II, CAP. I:

Benedictus Deus et pater Domini nostri Iesu Christi.

1. Paulus Deum et Patrem Domini nostri Iesu Christi, nouo titulo uocat patrem misericordiarum et Deum omnis consolationis, ut doceat confidere, et omnem curam nostram, omneque onus nostrum in illum coniicere.

2. Quemadmodum sol lumen accepit non tantum ut ipse luceat, sed etiam ut alia illuminet, ita Deus consolatur Apostolos in omni tribulatione, ut per eos alii consolentur uerbo et exemplo.

3. Summa, Deus neminem derelinquit, qui socii sunt passionum, erunt et socii consolationis, et multo magis in futuro remunerabit, quos in presenti seculo consolatur.



EuANGELIUM MATTHAEI, CAP. XIu:

Si quis uenit ad me, nec odit, ETC.

1. Nemo supra Christum amet parentes, fratres,  uxorem, liberos. In hac re crudelem esse, pietatis genus est, nam Qui non renuntiauerit omnibus que possidet, non potest meus esse discipulus, dicit Christus. uide Hieronymum ad Heliodorum, et Augustinum, epistola 39.

2. Aries iste pietatis quo fides quatitur Euangelii retundendus est muro. Mater mea et fratres mei, hi sunt qui faciunt uoluntatem Patris mei, qui in celis est.

3. Similitudinibus duabus, altera edificantis turrim, et computantis sumptus, altera bellaturi cum rege, ostendit Christus prouidentia opus esse in sequendo Christo, roburque animi expendendum esse, antequam te fatearis Christi sectatorem.



IN NATALI SANCTORUM PLURIMORUM.



EPISTOLA B. PETRI APOSTOLI I, CAP. I:

Benedictus Deus et Pater Domini.

1. Spes uiua Christianis est, per hoc quod resurrexit iehsu Christus ex mortuis in hereditatem immortalem,  incontaminabilem et immarcescibilem conseruatam in celis.

2. Per multas tribulationes oportet intrare in regnum Dei, si compatimur et conregnabimus, si commorimur et conuiuemus.

3. Christus nobis datus est in donum, ut sit sapientia, iustitia, sanctificatio, et redemptio nostra, et in exemplum, ut passo in carne Christo nos eadem cogitatione armemur.



EuANGELIUM LUCAE, CAP. XII:

Sint lumbi uestri precincti et lucerne ardentes.

1. Similitudine habitus ministrantium, Dominus docet sedulitatem nostram, ut stemus in fide, uigilemus in negotio salutis, mala non agamus et bonis operibus insudemus.

2. Optimus Christus uoluit suos esse in hac sententia, ut extremum illum iudicii diem semper exspectarent parati, ceu mox uenturum. Et in hac sententia  fuisse Petrum, Paulum, Hieronymum, et innumerabiles alios constat.

3. Hilarius fure diabolum intelligit secutus Origenem, alii extremum diem, et per patremfamilias unumquemque nostrum, dictum est autem omnibus: uigilate, Mar. XIII. Nescitur dies nec hora. Mors est certa, incerta dies, incertior hora, consulat ergo anime, qui sapit ille, sue.



ITEM EuANGELIUM LUCAE, CAP. XIX:

Homo quidam nobilis abiit in regionem longinquam.

1. Parabola de homine claro, de regno Christi agit, hoc est, de regno euangelico, in quod sermone predicationis, publicani, meretrices, milites, Greci, Romani, Scythe, Galli, Gothi, Sarmate, Germani, ac omnes sunt attrahendi. Hinc et Agarenice et Arabice studendum nobis esset  ut Turcas et Agarenos aliquando in obedientiam fidei attrahere possemus. Fides enim per auditum fit, cui inseruit  lingua, et pudor est ingens cum duodecim apostoli  totum orbem fermentarent, quod nos Christiani innumerabiles adeo parum aut sane nichil fructificamus.

2. Regio longinqua Ecclesia gentium est. Preclarus ille homo Christus abiit, ut plenitudo gentium intraret, reuertetur, ut omnis Isrel saluus fiat.

3. Doctrina pro ministris uerbi, ut in negotio predicationis euangelice simus quam maxime fideles et industrii et multos lucrifaciamus Christo, sic reportaturi immarcescibilem coronam, cum princeps pastorum redierit Christus iehsu uerus ille homo nobilis et clarus. Alioqui Dei munus amittit qui habens non habet, id est, eo non utitur, et eo augetur, qui habens habet, id est, bene utitur.



IN NATALI PLURIMORUM MARTYRUM.



EPISTOLA PAULI AD HEBR., CAP. XI:

Sancti per fidem uicerunt regna.


1. Quantam uim fides habeat, que substantia est earum rerum que sperantur, argumentum eorum que non uidentur.

2. Exempla ueteris et Noui Testamenti adducuntur eximia, quibus maiestas et potentia fidei ostenditur. Expugnauerunt regna Iosue, Dauid, operatus est iustitiam Samuel, assecuti promissiones rursus Iosue, Dauid. Occluserunt ora leonum Dauid, Sampson, exstinxerunt uim ignis Aaron, pueri in Daniele, effugerunt aciem gladii Elias et alii, incursiones auerterunt exterorum Ionathas, Asa, Iosaphat. Alii distenti. uide Ieremie XX, Iud. XuI, Tob. II, Iob. XIX. uide Chron. Eusebii, et lib. u Theodori, cap. 39, de uariis generibus suppliciorum et exquisitionibus penarum, quibus pii excruciati fuerunt.

3. Que apostolus hic fidei tribuit, Chrysostomus cruci Christi tribuit, uide Homilia 55, in Mattheum, quod signum et symbolum uocat salutis nostre, nam passio Domini nostre beatitudinis caput et origo est.  Quando ergo te cruce signas  uniuersam tecum crucis causam uersa, et ire et reliquarum passionum incendia exstingue. Hoc signum priscis et nostris temporibus clausas ianuas reserauit, hoc uenenorum uires exstinxit, hoc feroces bestias repressit, hoc lethales serpentium morsus curauit. Non simpliciter digito in corpore, sed magna fide in mente seruare oportet, hec ille.



EuANGELIUM MATTHAEI, CAP. u:

uidens iehsu turbas.

1. Christus iehsu, celestis doctor et orator summam celestis philosophie, hoc est explicationem diuine legis clara breuitate et blandissimis inuitamentis et promissionibus exponit.

2. Oratorum alii sunt, grandes, graues, copiosi, tenues, subtiles, breues, interiecti, medii, Christus omnia est, et optimus, qui dicendo animos audientium docet, delectat, permouet, promittens regnum celorum, consolationem, hereditatem terre, misericordiam,  uisionem Dei, adoptionem filiorum Dei, mercedem multam in celis.

3. Paupertas spiritus radix est omnis boni, ut superbia mentis, et , radix omnis mali, hinc mala maxima, et que fere perniciem toti orbi intulerunt.



IN NATALI uIRGINUM.



EuANGELIUM MATTHAEI, CAP. XIII:

Simile est regnum celorum thesauro abscondito in agro.

1. Ut parabolis de grano sinapis et fermento magna Euangelii uirtus ostenditur, que omnino totum orbem terrarum erat superatura, ita parabola thesauri et margarite ostendit Euangelium summi pretii esse, et debere rebus omnibus anteponi.

2. Predicatio Euangelii in mundo abdita est et celata, et in predicatione summa felicitas recondita, nec inuenitur nisi curiose queras, quemadmodum thesaurus in agro absconditus queri solet.

3. Parabolam de sagena missa in mare Christus  ipse interpretatur, ostendens multas perditionis uias, unde non iniuria dictum est alibi latam esse uiam illam que in perditionem adducit, etc., ut formidinem amplificet et incutiat. Hinc et fornacis meminit,  doloris dentium, fletus, etc. Indignatio enim, ira, afflictio et anxietas aduersus omnem animam hominis perpetrantis malum .



EuANGELIUM MATTHAEI, CAP. XXu:

Simile est regnum celorum decem uirginibus.

1. uirginitas propter excellentiam suam precepta non est, res sublimis que etiam apud ueteres a priscis illis sanctisque uiris coli non potuit. Hec tamen ut sublimis uirtus non sufficiet, nisi adsit opus fidei et labor caritatis.

2. Quisque pro se uideat, ne erremus, Deus non irridetur, nullus nos defendere poterit si oleum non habuerimus in lampadibus.

3. Crebro repetit Christus uigilate, quia nescitis diem neque horam, ostendens ignorantiam exitus ab hac uita utilem esse, igitur cum illo Paulino epilogo libet receptui canere: uigilate, state in fide, uiriliter agite, estote fortes, omnia nobis cum caritate  fiant, hec est uita Christiana. Et sic qui uixerint, cum apparuerit Christus, habebunt fiduciam, nec pudefient ab eo, in aduentu eius, sed intrabunt cum sponso Christo ad nuptias.





SMARAGDI ABBATIS DIADEMA MONACHORUM.
[Ex Biblioth. Patr. max. tom. XuI.]



PROLOGUS R. P. SMARAGDI.


Hunc modicum Operis nostri libellum de multorum dictis orthodoxorum, opitulante Christo, collegimus Patrum, et per eorum discurrentes florentia prata, bene olentes  collegimus flosculos: atque de illorum florigero, benedictionibusque Domini pleno, ea  collegimus agro, et in hoc paruo studuimus congregare libello. Ea uidelicet, que perfectorum monachorum corda demulceant, et ad desiderium patrie celestis auidius sublimiusque erigant: infirmorum quoque monachorum corda confirment et terreant, ad regularemque perducant emendationem. Et quia in regula beati Benedicti scriptum est, Mox ut surrexerint fratres a cena,  sedeant omnes in unum, et legat unus collationes uel uitas Patrum, aut certe aliquid quod edificet audientes: ideo nos et de collationibus Patrum, et de conuersationibus et institutionibus eorum modicum, et de diuersis Doctoribus in hoc libello congessimus plurimum, et sic eum in centum capitulis consummauimus totum. Et quia mos est monachorum, ut regulam beati Benedicti ad capitulum legant quotidie matutinum: uolumus ut iste libellus ad eorum capitulum quotidie legatur uespertinum. Et quia in eadem beati Benedicti legimus regula, ut quidquid inchoamus bonum a Deo illud perfici instantissima deposcamus oratione; propterea in hoc libello de orationis officio capitulum ponimus primum.



CAPUT PRIMUM. De oratione.

Hoc est remedium anime eius, qui uitiorum tentamentis exestuat, ut quoties quolibet uitio tangitur, toties ad orationem se subdat, quia frequens oratio uitiorum impugnationem exstinguit. Tam perseueranter intendere oportet animum nostrum orando, atque pulsando, quousque importunas desideriorum carnalium suggestiones, que nostris obstrepunt sensibus, fortissima intentione superemus: ac tandiu insistere, quousque persistendo uincamus. Nam negligentes orationes nec ab ipso homine impetrare ualent quod uolunt. Quando quis orat, sanctum ad se spiritum aduocat: at ubi uenerit, confestim tentamenta demoniorum, que se  mentibus humanis immergunt, presentiam eius ferre non sustinentes, effugiunt. Oratio cordis est, non labiorum. Neque enim uerba deprecantis Deus intendit: sed orantis cor aspicit. Quod si cor tacite oret, et uox sileat, quamuis homines lateat, Deum latere non potest, qui conscientie presens est. Melius est autem cum silentio orare corde sine sono uocis, quam solis uerbis sine intentu mentis. uoces apud secretissimas aures Dei non faciunt uerba nostra, sed desideria. Aeternam etiam uitam si ore petimus, nec tamen corde desideramus, clamantes tacemus. Si uero desideramus ex corde, etiam cum ore conticescimus, tacentes clamamus.  Hinc est quod in eremo  populus uocibus perstrepit, et Moyses a strepitu uerborum tacet: et tamen silens, aure diuine pietatis auditur. Cui dicitur: Quid clamas ad me ? Intus est ergo in desiderio clamor secretus, qui ad humanas aures non peruenit, et tamen auditum conditoris replet. Nunquam est sine gemitu orandum. Nam peccatorum recordatio merorem gignit.  Dam enim oramus, ad memoriam culpam reducimus: et magis reos tunc nos esse cognoscimus. Ideoque cum Deo assistimus, gemere et flere debemus, reminiscentes quam grauia sint scelera que commisimus, quamque dira inferni supplicia, que timemus. Mens qualem se in oratione offert, talem post orationem conseruet. Nam nichil proficit oratio, si denuo committitur,  unde iam uenia postulatur. Ille enim precis desideratum effectum sine dubio percipit, qui quod orando ablui postulat, delinquendo non iterat. Tunc ergo ueraciter oramus, quando aliunde non cogitamus. Nam reuera, tunc impetranda diuina munera credimus; quando simplici affectu assistimus, cum oramus. Quando autem stamus ad orationem, uigilare et incumbere ad preces toto corde debemus, ut cogitatio omnis carnalis et secularis abscedat: nec quidquam tunc aliud cogitet animus, quam id solum quod precatur. Ideo et sacerdos fratrum preparat mentes dicendo: Sursum corda, ut dum plebs respondet: Habemus ad Dominum, admoneatur, nichil aliud se quam Dominum cogitare debere. Qui leditur, non desistat orare pro se ledentibus,  alioquin iuxta Dei sententiam peccat, qui pro inimicis non orat . Sicut nullum proficit in uulnere medicamentum si adhuc in eo ferrum sit, ita nichil proficit oratio illius, cuius adhuc dolor in mente, uel odium manet in pectore. Libentius sacrificium orationis accipitur, quod  proximi dilectione conditur. Quod tunc ueraciter quisque cumulat, si hoc etiam pro aduersariis impendat. Tantus esse debet orantis erga Deum affectus; ut non desperet precis effectum. Inaniter autem oramus, si spei fiduciam non habemus. Petat ergo  unusquisque in fide, nichil dubitans . Et Dominus, Omnia quecunque petitis in oratione, credentes accipietis . uenit quidam senex aliquando in montem  Sinai, et cum exiret inde, occurrit ei frater in uia, et ingemiscens dicebat seni: Affligimur, Abba, propter siccitatem, quia nobis non pluit. Et dixit ei senex: Quare non oratis et rogatis Deum? Et ille respondit: Et oramus et deprecamur assidue Deum, et non pluit. Et dixit senex: Credo quia non oratis attentius. uis autem scire quia ita est? ueni, stemus pariter ad orationem. Et extendens in celum manus orauit, et statim plauia descendit. Quod cum uidisset frater ille, timuit; et procidens adorauit senem Nam et Dominus discipulis ait: Habete fidem. Amen dico uobis, quia quicunque huic monti dixerit, tollere et mittere in mare, et non hesitauerit in corde suo, quodcunque dixerit, fiet ei . Quod  et factum precibus beati Patris Gregorii Neocesariensis legimus. Qui cum uolens edificare Ecclesiam in loco apto, uideretque eum angustiorem esse quam res exigebat, uenit nocte ad locum, et genibus flexis orauit Dominum, ut montem longius iuxta fidem petentis ageret. Et mane facto, reuersus inuenit montem tantum spatii reliquisse structoribus Ecclesie, quantum opus habebat. Nam et sancta Scholastica manus et caput in mensam posuit, et ut plueret, orauit: et statim pluuia super illos de celo descendit.  Nam et proinde tardius iustorum exaudiuntur orationes: ut dum differuntur, maioribus premiis cumulentur. Oratio namque priuatis locis opportunius funditur, dum Deo tantum teste depromitur. Neque enim conciliat  Deum multiplex orantis sermo: sed plura, sinceraque orationis intentio. Interrogauerunt quidam Abbatem Macarium dicentes: Quomodo debemus orare? Et dixit eis senex: Non opus est multum loqui in oratione, sed extendere manus frequenter, et dicere: Domine, sicut uis, et sicut scis, miserere mei. Hinc beatus Benedictus ait: Non in mutiloquio, sed in puritate cordis, et compunctione lacrymarum, nos exaudiri sciamus. Et ideo breuis debet esse et pura oratio, nisi forte ex affectu inspirationis diuine gratie protendatur. In conuentu tamen omnino bre uietur oratio.



CAPUT II. De disciplina psallendi.

Oportet enim nisibus totis obedire illi, qui nos  per Prophetam admonet dicens: Psallite sapienter , id est, non queramus sonum auris, sed lumen cordis: et quod lingua cantamus, opere compleamus.  Cantat et sapienter, qui quod psallit intelligit. Nemo enim sapienter agit, qui quod operatur non intelligit. Quod enim est in omnibus cibis gustus, quo dignoscitur cuius saporis sit, hoc est et in uerbis sancte Scripture, prudentia et sensus. Si quis ergo ita animam suam intendat in singula uerba psalmodie, sicut gustus intentus est in discretione saporis ciborum: iste es qui compleuit quod dicitur, Psallite sapienter . Bonum est corde semper orare, bonum etiam sono uocis, Deum spiritualibus hymnis glorificare. Nihil est sola uoce canere, sine cordis intentione.  Sed sicut ait Apost: Commonentes uosmetipsos, psalmis, hymnis, et canticis spiritualibus, in gratia cantantes in cordibus uestris Deo . Hoc est, non solum uoce, sed corde psallentes. Unde et alibi: Psallam spiritu, psallam et mente . Sicut orationibus regimur, ita psalmorum studiis delectamur. Psallendi enim utilitas tristia corda consolatur, gratiores mentes facit, fastidiosos delectat, inertes exsuscitat, peccatores ad lamenta inuitat. Nam quamuis dura sint carnalium corda, statim ut psalmi dulcedo intonuerit, ad affectum pietatis animum eorum inflectit. Dum enim Christianum non uocis modulatio, sed tantum uerba diuina que ibi dicuntur, debeant commouere, nescio quo tamen  pacto quam modulatione canentis maior nascitur compunctio cordis. Multi enim reperiuntur qui cantus suauitate commoti, sua crimina plangunt, atque ex ea parte magis flectuntur ad lacrymas, ex qua psallendi insonuerit dulcedo suauissima. Oratio in presenti tantum pro remedio peccatorum effunditur, psalmorum autem decantatio perpetuam Dei laudem demonstrat in gloriam sempiternam, sicut scriptum est: Beati qui habitant in domo tua, in secula seculorum laudabunt te . Cuius operis ministerium quicunque fideliter intentaque mente exsequitur, quodammodo Angelis sociatur. Unde et in alio loco idem Psalmographus ait: In conspectu Angelorum psallam tibi . Psalmodie hic uirtus ostenditur, ut qui puro corde inter homines  psallit, etiam sursum cum Angelis canere uideatur. Hinc et Apostolus ait: Commonentes uosmetipsos, psalmis, hymnis, et canticis spiritualibus: cantantes in cordibus uestris Deo . Et canere igitur, et psallere, et laudare Dominum magis animo, quam uoce debemus. Hoc est quippe quod dicitur cantantes in cordibus uestris. uox etenim psalmodie cum per intentionem cordis agitur, per hanc omnipotenti Deo ad cor iter paratur, ut intente menti, uel prophetie mysteria, uel compunctionis gratiam infundat. Unde scriptum est: Sacrificium laudis honorificabit me, et illic iter est quo ostendam illi salutare Dei . Et illud: Cantate Domino, psalmum dicite nomini eius, iter facite ei, qui ascendit super occasum: Dominus nomen illi . Ipse etenim super occasum ascendit, qui mortem resurgendo calcauit. Cui dum cantamus, iter facimus, ut ad nostrum cor ueniat, et sui nos amoris gratia accendat.



CAPUT III. De lectione.

Orationibus mundamur, lectionibus instruimur. Utrumque bonum, si liceat: si non liceat, melius orare quam legere. Qui uult cum Deo semper esse, frequenter debet orare, frequenter et legere. Nam cum oramus, ipsi cum Deo loquimur: cum uero legimus, Deus nobiscum loquitur. Omnis profectus, ex lectione et meditatione procedit. Que enim nescimus, lectione discimus: que autem didicimus, meditationibus conseruamus. Geminum confert donum  lectio sanctarum Scripturarum. Siue quia intellectum mentis erudit; seu quod a mundi uanitatibus abstractum hominem, ad amorem Dei perducit.  Geminum est etiam lectionis studium. Primum quomodo intelligantur scripture: secundum, qua utilitate, uel dignitate dicantur. Nam rationabiliter erit quisque prius promptus ad intelligendum que legit, deinde idoneus ad proferendum que didicit. Lex enim Dei, et premium habet, et penam legentibus eam. Premium, in iis qui eam bene uiuendo custodiunt; penam uero, in iis qui eam male uiuendo contemnunt. Scriptura sacra lectoris sui animum ad celestem patriam uocat, atque a terrenis desideriis ad superna  amplectenda cor legentis immutat, dictisque obscurioribus exercet, et paruulis humili sermone blanditur: et usu legendi fastidium tollit lectori. Quia nimirum quos uerbis humilibus adiuuat, sublimibus leuat. Scriptura sacra aliquo modo cum legentibus crescit, a rudibus lectoribus quasi recognoscitur, et tamen a doctis semper noua reperitur. Ad Ezechieiem prophetam dicitur: Fili hominis, quodcunque inueneris comede . Quidquid enim in sacra Scriptura inuenitur, edendum est: quia et eius parua simplicem componunt uitam, et eius magna subtilem edificant intelligentiam. Precepta Scripture sacre legendo, reuiuiscimus, qui mortui in culpa iacebamus. Unde Omnipotenti Domino per Psalmistam dicitur: In eternum non obliuiscar  sermones tuos: quia in ipsis uiuificasti me . Sancta Scriptura in tenebris uite presentis facta est nobis lumen itineris. Hinc enim Petrus ait: Cui benefacitis intendentes, quasi lucerne lucenti in caliginoso loco . Cum legenti cuilibet sermo Scripture sacre tepidus uidetur, sensus diuini eloquii eius mentem non excitat, et in cogitatione sua nullo intellectu luminis emicat. At uero si bene uiuendi ordines querat, et per gressum cordis inueniat quemadmodum pedem boni operis ponat, tantum in sacro eloquio profectum inuenit, quantum apud illum ipse profecerit. Plerumque fit, ut Scripture sacre uerba esse mystica quisque sentiat, si accensus superne contemplationis gratia, semetipsum ad celestia suspendat. Mira enim atque ineffabilis  sacri eloquii uirtus agnoscitur, cum superno amore legentis animus penetratur.



CAPUT Iu. De dilectione Dei et proximi.

 Charitas in dilectione Dei et proximi consistit. Seruat autem in se dilectionem Dei qui a caritate non diuiditur proximi. Qui a fraterna societate secernitur, a diuine caritatis participatione priuatur. Nec poterit Deum diligere, qui noscitur in proximi dilectione errare. Christus, Deus et homo est. Totum ergo Christum non diligit, qui hominem odit.  Quamuis ergo nonnulli fide atque operibus sanctis uideantur esse participes: tamen quia priuantur caritate fraterne dilectionis, nullum habent incrementum uirtutis. Nam : Si tradidero corpus meum ut ardeam, caritatem autem non habuero, nichil mihi prodest . Sine amore caritatis quamuis quisque recte credat, ad beatitudinem peruenire non potest. Quia tanta est caritatis uirtus, ut etiam prophetia et martyrium sine illa nichil esse credantur. Nullum premium caritate pensatur. Charitas enim uirtutum omnium obtinet principatum. Unde et uinculum perfectionis caritas ab Apostolo dicitur  eo quod uniuerse uirtutes eius uinculo religentur.  Prima uirtus obedientie in caritate est. Que uidelicet caritas in duobus preceptis distinguitur, ut Deus et proximus diligatur: et recta operatio ex decalogi completione  perficitur, ut cum bona agi ceperint, mala iam nulla perpetrantur. Duo sunt precepta caritatis, dilectio uidelicet Dei, et dilectio proximi, per que nos sacre scripture dicta uiuificant: quia dilectionem Dei et proximi capimus in eloquiis diuinis.  Per amorem Dei amor proximi gignitur, et per amorem proximi amor Dei nutritur. Nam qui amare Deum negligit, profecto diligere proximum nescit. Tunc plenius in Dei dilectione proficimus, si in eiusdem dilectionis gremio prius proximi caritate ligamur. Quia ergo amor Dei amorem proximi generat, dicturus per legem Dominus: Diliges proximum tuum, premisit dicens: Diliges Dominum Deum tuum , ut uidelicet in  terra pectoris nostri prius amoris sui radicem sisteret, quatenus per ramos postmodum dilectio fraterna germinaret. Amor Dei proximi amore coalescit, sicut testatur Ioannes, qui quosdam increpat dicens: Qui non diligit fratrem suum quem uidet, Deum, quem non uidet, quomodo potest diligere?  Que tamen diuina dilectio per timorem nascitur, sed in affectum crescendo permutatur. Sepe omnipotens Deus, ut quantum quisque a caritate Dei et proximi longe sit, uel in ea quam profecerit, notum facit . Miro ordine cuncta dispensans, alios per flagella deprimit, alios successibus fulcit. Et dum quosdam temporaliter deserit, in quorumdam cordibus quod malum latet, ostendit. Nam plerumque ipsi nos miseros  insequuntur, qui felices sine comparatione coluerunt. Inoffenso pede iter nostrum in terra agitur, si Deus et proximus integra mente diligantur. Nec Deus enim uere diligitur sine proximo, nec proximus uere diligitur sine Deo. Sanctus Spiritus secundo legitur discipulis datus: prius a Domino in terra degente , postmodum a Domino, celo presidente . In terra quippe datur spiritus, ut diligatur proximus: e celo uero, ut diligatur Deus. Sed cur prius in terra, postmodum e celo, nisi quia patenter datur intelligi, quod iuxta Ioannis uocem: Qui fratrem suum quem uidet non diligit, Deum quem non uidet, quomodo potest diligere ? Amemus et amplectamur proximum, qui iuxta nos est, ut peruenire ualeamus  ad amorem illius qui super nos est. Meditetur mens in proximo, quod exhibeat Deo, ut perfecte mereatur in Deo gaudere cum proximo. Tunc enim ad illam superne frequentie letitiam perueniemus, de qua nunc sancti Spiritus pignus accepimus, si ad istum finem, scilicet ad dilectionem Dei et proximi, toto amore tendamus. Omne mandatum de sola dilectione est, et omnia unum preceptum sunt.  Quia quidquid precipitur, in sola caritate solidatur. Precepta ergo Dominica, et multa sunt, et unum. Multa per diuersitatem operis, unum in radice dilectionis. Qualiter dilectio Dei et proximi sit tenenda, ipse insinuat, qui in plerisque Scripture sue sententiis, et amicos iubet  diligi in se, et inimicos diligi propter se. Diligamus ergo, dilectissimi fratres, Dominum Deum nostrum sicut ille precepit; scilicet, ex toto corde, tota anima et tota uirtute nostra diligamus, quia ille prior dilexit nos . Sic enim Ioannes ille, qui super illum dilectionis fontem in cena recubuit, in epistola sua ait: Fratres, diligamus Dominum, quoniam ille prior dilexit nos . Neque enim poterat Dominum fragilitas humana diligere, nisi ille primum naturam diligeret nostram. Dilexit etiam nos prius quam essemus, et ideo ut essemus creauit, uiuificauit, nutriuit, custodiuit, et ad lauacrum regenerationis perduxit, renouauit, gubernauit, et ad intelligibilem etatem perduxit. Hec enim omnia nobis misericorditer, et per nimiam dilectionem  perfecit. Aperiamus ergo oculos cordis nostri, dilectissimi fratres, et in tantum nos a Iesu Christo Domino nostro cognoscamus esse dilectos, ut pro nobis eius sanguinem fusum non dubitemus. Suspendamus corda nostra ad dilectionem Creatoris nostri, et non ad modicum aut ex aliquo: Sed ex toto corde, tota anima, et tota uirtute diligamus eum , et nullius rei dilectionem preponamus dilectioni Domini nostri Iesu Christi. Ipse enim ait: Qui diligit patrem aut matrem plusquam me, non est me dignus . uere enim si Deum toto corde diligamus, dilectioni eius nec parentum, nec amicorum, nec filiorum dilectionem preferre debemus. Sed si diligimus Dominum, necesse est ut  diligamus  et proximum, quia in his duobus preceptis tota lex pendet et Prophete . Ergo legem et Prophetas non implet, qui Deum proximumque non diligit. Scriptum est enim. Hoc mandatum habemus a Deo, ut qui diligit Deum, diligat et fratrem suum . Et in hoc cognoscent omnes quia mei estis discipuli, si dilectionem habueritis ad inuicem . Et illud: Charissimi, diligamus nos inuicem, quoniam caritas ex Deo est. Et omnis qui diligit fratrem suum, ex Deo natus est, et cognoscit Deum . Si diligas inuicem, Deus in nobis manet, et caritas eius in nobis perfecta est . Beata est ergo dilectio caritatis, que omnes amplectitur, omnes diligit, omnes fouet. uere beata, que nutrit uirtutes, et delet peccata. Opprimit  iram, excludit odia, expellit auaritiam, comprimit rixam, et fugat pariter omnia uitia. Omnia tolerat, omnia credit, omnia sperat . Inter opprobria secura est, inter iras placida, inter odia benefica, in ueritate firma. A prauis impugnatoribus non diripitur, a latronibus non furatur, ab incendio non crematur, ab heresi non diuiditur. Indiuidua stat, inexpugnabilis manet, inexplicabilis durat, inconcussa perseuerat, incorrupta letatur. Ligamentum est enim omnium uirtutum, glutinum animarum, concordia mentium, et societas electorum. Ne aduersitatibus frangatur, fortiter mentem roborat: ne prosperitatibus eleuetur, caute temperat: ne ab ira superetur, rationabiliter reprimit.  uere hec  nobilissima et excellentissima uirtus est. Teneamus ergo eam, fratres, uirtute qua possumus, ut nobiscum sit, nobiscum maneat, nobiscum surgat, nobiscum pergat, nobiscum letetur et conuiuetur. Decet enim in fratrum congregatione tam regiam iugiter inesse uirtutem.



CAPUT u. De obseruatione mandatorum Dei.

Post exsecutionem dilectionis, uideamus quid nobis obseruandum ipse auctor precipiat dilectionis. Ait enim: Si diligitis me, mandata mea seruate, et ego rogabo Patrem, et alium Paracletum dabit uobis, ut maneat uobiscum in eternum . Attendamus ergo, fratres, quantum nos diligat Dominus noster iehsu Christus, qui cum promissione a nobis  suam exigit dilectionem, et Spiritum sanctum dicit nobiscum esse in eternum mansurum, si post dilectionem suam mandata eius seruauerimus. Ab ipso enim nobis omnia bona largiuntur, et uelle bonum et operari, ab illo prius donatur nobis. Diligimur enim ab illo; ut diligamus illum; amamur ab eo, ut amemus eum. Cognoscimur, ut cognoscamus: adiuuamur ut operemur, et operando uirtutibus ditemur. Ergo si nos dilectio Dei proximique demulcet, consequens est ut faciamus quod ille precepit. Quia in tantum diligimus, in quantum facimus. Neque enim potest sincere Deum diligere, qui mandata eius fideliter non implet. Ipse enim ait: Si quis diligit me, sermonem meum seruabit. Et Pater meus diliget eum, et ad eum ueniemus, et mansionem apud eum  faciemus. Et qui non diligit me sermones meos non seruat. Ioannes quoque Apostolus dilectione Domini repletus, in Epistola sua ait: In hoc scimus quoniam cognouimus eum, si mandata eius obseruamus . Qui dicit se nosse Deum et mandata eius non custodit, mendax est, et in eo ueritas non est. Qui seruat uerbum eius, uere in hoc caritas Dei perfecta est . De se quoque Iob ait: uestigia Dei secutus est pes meus. uiam eius custodiui, et non declinaui ex ea. A mandatis labiorum eius non recessi, et in sinu meo abscondi uerba oris eius . Ipse quoque Dominus de dilectione sui, atque mandatorum suorum obseruatione, populum Isreliticum admonens, dicit: Et nunc Isrel audi precepta et iudicia, que ego doceo te hodie, ut faciens  ea uiuas in eis . Obserua et caue, ne quando obliuiscaris Domini Dei tui, et negligas mandata eius atque iudicia, et ceremonias quas ego precipio tibi hodie . Et nunc Isrel, quid Dominus Deus tuus petiit a te, nisi ut timeas Dominum Deum tuum, et ambules in uiis eius, et diligas eum ac seruias ei in toto corde tuo, et in tota anima tua, custodiasque mandata et ceremonias eius, quas ego precipio tibi hodie, ut bene sit tibi . Si autem audieris, ut facias omnia mandata eius, faciet te Dominus excelsiorem cunctis gentibus que uersantur in terra. Benedictus eris in ciuitate, et benedictus in agro, benedictus fructus uentris tui, et fructus terre tue. Mittet Dominus super cellaria tua,  et super omnia opera manum tuarum, benedictionem . Hinc et Ioannes Apostolus ait: In hoc cognoscimus quoniam diligimus natos Dei, cum Deum diligamus, et mandata eius faciamus. Hec enim caritas Dei, ut mandata eius custodiamus, et mandata eius grauia non sunt . Hoc et ipse Dominus ait: Si quis diligit me, sermonem meum seruabit .  Probatio ergo dilectionis, exhibitio est operis. uere enim Deum diligimus, si mandata eius obseruantes, a nostris nos uoluntatibus coarctamus. Nam qui adhuc per illicita desideria defluit, profecto Deum non amat, quia ei in sua uoluntate contradicit.



CAPUT uI De timore


Scriptum est enim: Initium sapientie timor Domini . Timor Domini gloria, et gloriatio, et letitia, et corona exsultationis. Timor Domini delectabit cor: et dabit letitiam et gaudium, in longitudinem dierum . Time Dominum, et recede a malo, quia timenti Deum bene erit in extremis, et in diebus consummationis illius benedicetur . Plenitudo sapientie, timere Deum . Generatio sapientie, timor Domini, diuitie, et uita, et gloria. Timor Domini expellit peccatum, et reprimit uitium, cautum facit hominem atque sollicitum. Nam qui sine timore est, non poterit iustificari. Quia ubi timor non est, ibi dissolutio uite est. Ubi timor non est, ibi sceleratio est. Ubi timor non est, ibi scelerum abundantia est. Qui timent Dominum, non  erunt incredibiles uerbo illius: et qui diligunt eum, conseruabunt uiam eius. Qui timent Dominum, preparabunt corda sua, et in conspectu illius santificabunt animas suas. Qui timent Dominum custodient mandata eius, et patientiam habebunt usque ad inspectionem eius . Timor Domini, non despicere iustum hominem pauperem, et non magnificare uirum peiorem diuitem. Dauid enim dicit: Seruite Domino in timore, et exsultate ei cum tremore . Et, Timete Dominum, omnes sancti eius, quoniam nichil deest timentibus eum . Et, Beati omnes qui timent Dominum: qui ambulant in uiis eius . Moyses quoque ait: Post Dominum Deum uestrum ambulate, et ipsum timete, et precepta eius custodite, et acquiescite illi . Apostolus quoque dicit: Cum timore et tremore uestram ipsorum salutem operemini . Iterum Salomon ait: Corona sapientie timor Domini, replens pacem et salutis fructum: utraque autem sunt dona Dei . Metuentes Dominum sustinete misericordiam eius, et non deflectatis ab illo, ne cadatis. Qui timetis Dominum, credite illi: et non euacuabitur merces uestra. Qui timetis Dominum, diligite illum: et illuminabuntur corda uestra . Beatus cui donatum est habere timorem Dei. Timor Domini sicut paradisus benedictionis, et super omnem gloriam operuerunt illum . In timoris etenim laude adhuc Salomon ait, Timor Domini apponet dies . Timeamus, ergo fratres, illo timore Domini,  qui sanctus permanet in seculum seculi ; illo casto timore qui nobis ad dies temporis huius adiiciat dies eternos, dies perpetuos, dies perennes et immortales, imo diem unum sine uespera et infinitum, diem felici gaudio plenum, indeficienti luce refertum, angelico comitatu suffultum; diem inquam, quem nox non interpolat, tenebre non obscurant, nubilum non offuscat, importabilem non efficit calor estatis, pigrum non reddit frigus hiemis; dies qui nobismet unus erit cum sanctis, communis cum angelis, eternus cum utrisque; qui nobis cum felici gaudio consortium tribuat angelorum, et socios faciat patriarcharum, in numero computet prophetarum, in exsultatione socios faciat apostolorum. Et quia apostolus Ioannes in canonica dicit:  Timor non est in caritate, sed perfecta caritas foras mittit timorem, et quia timor penam habet, et qui timet, non est perfectus in caritate , necesse est duos discrete et diligenter intelligamus timores. Duo sunt igitur timores. Unus quo timent homines Deum, ne mittantur in gehennam. Ipse est timor ille, qui introduxit caritatem, sed sic uenit ut exeat. Si enim adhuc propter penas times Deum, nondum amas, quem sic times: non bona desideras, sed mala caues. Sed ex eo quod mala caues, corrigis te, et incipis bona desiderare. Cum bona desiderare ceperis, erit in te timor sanctus, ille scilicet, ne ipsa bona amittas, non ne mittaris in gehennam, sed ne te deserat presentia Domini, quem amplecteris, quo eterno frui desideras. Frater  quidam interrogauit senem dicens: Quomodo uenit timor Domini in animam? Et dixit senex: Si habet homo humilitatem, et paupertatem, et non iudicet alterum; sic uenit in eum timor Dei. Dixit quidam senex: Timor et humilitas, et egestas uictualium, et planctus maneat in te. Et alius senex dixit illud: Quidquid odio habes, alii ne facias . Si odio habes eum qui tibi male loquitur, ne tu male loquaris de aliquo. Si odio habes eum qui tibi calumniam facit, ne tu calumniam facias alicui. Si odio habes eum qui te in contemptu ducit, aut iniuriis appetit, nichil tu horum facias cuiquam: Qui ergo uerbum istud custodire potest, sufficit ei ad salutem. Dixit quidam senex: uita Monachi hec est. Operatio, obedientia, meditatio, et ut non iudicet,  non obloquatur, non murmuret. Scriptum est enim: Qui diligitis Dominum, odite malum. Monachi uita hec est, non ingredi cum iniustis, neque uidere oculis suis mala, neque curiose agere, neque audire inania, neque aliena rapere, sed magis sua tribuere, neque superbire corde, neque cogitatione malignari, neque uentrem implere, sed cum discretione omnia agere . Ecce in his est monachus. Dixit Abbas Iacob: Quia sicut lucerna obscurum cubiculum illuminat, ita timor Domini, si uenerit in cor hominis, illuminat eum, et docet omnes uirtutes et mandata Dei. Interrogauerunt quidam patrum Abbatem Macarium Aegyptium, dicentes: Quomodo et quando manducas, et quando ieiunas,  corpus tuum siccum sic est? Et dixit eis senex: Sicut lignum in manu hominis quo frutices in igne uersantur arescit, ita si homo habuerit mentem suam in timore Dei, ipse timor Dei ossa eius consumit.



CAPUT uII. De sapientia que Christus est.

Corona sapientie  timor Domini est, et initium sapientie, timere Deum, et plenitudo sapientie, et radix sapientie timor Domini est . Timeamus ergo, karissimi, Dominum, et animas nostras preparemus, ad excipiendam sapientiam, ut sapienter, et pie, et iuste uiuentes, cum ipsa sapientia, regna mereamur possidere perpetua. Sic enim scriptum est: Qui custodierint illam, iustificabuntur ab ea, et facile uidebitur ab iis qui diligunt eam, et  inuenietur ab iis qui querunt illam . Scriptum est enim: Concupiscentia itaque sapientie deducit ad regna perpetua . Propterea ait Salomon: Optaui, et datus est mihi sensus: inuocaui, et uenit in me spiritus sapientie, et proposui pro luce habere illam. Super salutem et omnem pulchritudinem dilexi illam, quoniam inexstinguibile est lumen illius. uenerunt autem mihi omnia bona pariter cum illa, et innumerabilis honestas per manus illius, et letatus sum in omnibus, quoniam antecedebat me ista sapientia. Infinitus enim thesaurus est hominibus, quo qui usi sunt, participes facti sunt amicitie Dei. Est enim in illa spiritus intelligentie, sanctus, unicus, multiplea, subtilis, mobilis, disertus, incoinquinatus, certus, suauis, amans bonum, acutus, quem nichil uetat benefaciens,  humanus: stabilis, secutus, omnem habens uirtutem, omnia prospiciens, et qui capiat omnes spiritus intelligibilis. Nam omnibus mobilibus, mobilior est sapientia. uapor est enim uirtutis Dei et emanatio claritatis omnipotentis Dei sincera. Candor est enim lucis eterne, et speculum sine macula Dei maiestatis, et imago bonitatis illius . Est enim  hec speciosior sole, et super omnem stellarum dispositionem luci comparata inuenitur prior. Luci enim succedit nox, sapientia autem uincit malitiam . Ut enim dicitur: Attingit a fine usque ad finem fortiter, et disponit omnia suauiter. Sobrietatem enim et sapientiam docet, et iustitiam et uirtutem quibus utilius nichil est in uita hominibus . Thesaurus enim magnus est sapientia, quam qui inuenerit,  inueniet uitam: et qui possederit illam, immortalitatis habebit coronam. Ipsa est enim que stabiles facit in fide, certos in uerbo, dulces in eloquio, hilares in dato, in misericordia humanos, in respondendo suaues, in discernendo sagaces, in prosperitate mites, in aduersitate securos, acutos in sensu, perlucidos in facto, candidos in uultu, et fortes in conflictu . Unde ergo sapientia uenit, et quis est locus intelligentie? Abscondita est ab oculis omnium uiuentium. Deus intelligit uiam eius, et ipse nouit locum illius. Ipse enim dixit homini: Ecce timor Domini, ipse est sapientia, et recedere a malo intelligentia . Diligamus ergo eam, fratres, ut diligamur ab ea. Ipsa enim sapientia que Christus  est, dicit: Ego sapientia habito in consilio, et eruditis intersum cogitationibus. Meum est consilium et equitas, mea est prudentia, mea est et fortitudo. Ego diligentes me diligo, et qui mane uigilauerint ad me, inuenient me. Mecum sunt diuitie et gloria. Melior est fructus meus auro et lapide pretioso. In uiis iustitie ambulo, ut ditem diligentes me, et thesauros eorum repleam . Diligit enim Deus illum qui diligit sapientiam. Sapientia enim filiis suis uitam preparat, diligentibus se iustitiam ministrat, amantibus se prudentiam donat. In tentatione cum illo ambulat, et iter directum illi preparans, absconsa sua denudat, illi scientiam et intellectum prudentie thesaurizat. Ergo qui tenuerit illam, uitam hereditabit eternam.



CAPUT uIII. De prudentia.

Prudentia namque ornamentum est omnium uirtutum, gloria uerbi, decusque sermonis, sicut scriptum est: Ornamentum aureum prudenti, doctrina, et quasi brachiale in brachio dextro . Prudentia custos est oris, gubernatio actionis, temperantia cordis, moderatio lingue, omniumque statera uerborum, et ponderatio rerum. Sic enim scriptum est: uerba prudentium statera ponderabuntur . Hinc et Paulus ait: Sermo uester semper in gratia sale sit conditus, ut sciatis quomodo oporteat uos unicuique respondere . Diligamus et nos, fratres, hanc clarissimam uirtutem, que nobis gubernationem animi disponat, et discretionem mentis confirmet.  Sic enim scriptum est: Qui sapiens est, multa gubernatur prudentia . Diligamus prudentiam que gressus operis nostri dirigat, et actus cogitationis disponat. Scriptum est enim: uir prudens dirigit gressus suos . Diligamus prudentiam que nobis spiritalem edificet domum, et edificatam sublimiter roboret. Scriptum est enim: Sapientia edificabitur domus, et prudentia roborabitur . Diligamus prudentiam, que nobis ornamenta morum, et copiam ministret uirtutum, que ori nostro legem ueritatis insinuet, et sermonem sapientie et intellectus multipliciter adornet, sermonibus nostris aureum ornamentum imponat, et labiis nostris munus argenteum conferat: moribus nostris iugem custodiam, congruam ministret et gloriam.



CAPUT IX. De simplicitate.

Magna est quidem prudentie uirtus, sed necesse est ut simplicitatis uirtute temperetur. Sic enim Dominus in Euangelio ait: Estote prudentes sicut serpentes, et simplices sicut columbe . Et de Iob simplici uiro, Dominus ad diabolum ait: Nunquid considerasti seruum meum Iob, quod non sit similis ei super terram, simplex, rectus, et timens Deum, et recedens a malo ? Diligamus ergo, fratres, hanc magnam uirtutem, que de Altissimi thesauro prodit, que quamuis omnibus Christianis, maxime autem necessaria est monachis, qui uite propositum simplicitatis ornare debent officio.  Scriptum est enim: Sentite de Domino in bonitate, et in simplicitate cordis querite illum, quoniam inuenitur ab iis qui non tentant illum: apparet autem eis qui fidem habent in illum . Diligamus ergo simplicitatem cordis, ut ab illa actus nostri dirigantur in uiam salutis. Scriptum est enim: Simplicitas iustorum diriget eos . Obediamus uerbis Pauli predicatoris egregii, qui nos admonet, dicens: uolo uos sapientes esse in bono, simplices in malo . Debet enim electorum corda prudentia in bonum iugiter acuere, et simplicitas ab acumine prudentie temperare, ne aut prudentia modum rectitudinis excedat, aut simplicitas ignorantie fallacia torpescat.  De Iacob enim legitur: Quod esset uir simplex, et in domo habitans  , quia nimirum omnes qui in curis exterioribus spargi refugiunt, simplice in cogitatione, atque in consciente sue habitatione consistunt, ne dum ad multa foris inhiant, a semetipsis alienati cogitationibus recedant. Curramus ergo per simplicitatis itinera, ut ad perennitatis per eam citius peruenire mereamur patriam, ubi immortalitatis stolam et simplicitatis recipere mereamur premia.



CAPUT X. De patientia.

De hac uirtute patientie sic Dominus ait: In patientia uestra possidebitis animas uestras . Et Paulus discipulus eius dicit: Induite uos sicut electi Dei, sancti et dilecti uiscera misericordie, benignitatem,  humilitatem, modestiam, patientiam, supportantes inuicem in caritate . Salomon quoque ait: Doctrina uiri per patientiam noscitur, et gloria eius est iniqua pretergredi . Iacobus Apostolus predicans ait: Patientia autem opus perfectum habeat, ut sitis perfecti et integri, in nullo deficientes . Et Paulus iterum dicit: Corripite inquietos, consolamini pusillanimes, suscipite infirmos, patientes estote ad omnes . Curramus ergo, dilectissimi fratres, per hanc patientie uiam, et diligamus eam, quia non habet offendiculum, sed plenum et eternum per se currentibus in futuro retribuet gaudium. Magna est enim, fratres, uirtus patientie, que ledentes se non ledit, sed diligit: que iniurianti se iniurias remittit, non reddit:  cui nocere potest non nocet, sed parcit. Radix enim omnium et custos uirtutum, patientia est. Per patientiam uero possidemus animas nostras . Custodem igitur conditionis nostre patientiam Dominus esse monstrauit: quia in ipsa possidere nosmetipsos docuit.  Patientia autem uera, est aliena mala equanimiter perpeti: et contra eam qui mala irrogat, dolore nullo moueri. Patientie ergo uirtus est, fratres, que nos Deo commendat, et a malis omnibus custodit, et seruat. Ipsa est que iram temperat, linguam refrenat, et mentem gubernat. Ipsa est que pacem custodit, disciplinam moderate peragit, libidinis impetum frangit, uiolentiam  comprimit, et incendium simultatis exstinguit. Cercet potentiam diuitum, refouet inopiam pauperum, facit humiles in prosperis, fortes in aduersis, contra iniurias et contumelias mites. Tentationes expugnat, persecutiones tolerat. Ipsa est que fidei nostre fundamenta fortiter munit, incrementa spei nostre sublimiter prouehit, et actus uite nostre dirigit. Ipsa nos ut tenere possimus uiam Christi, patienter gubernat, et ut filii Dei perseueremus, immobiliter confirmat. Hanc enim uirtutem, fratres dilectissimi, cum gaudio diligere, et totis uiribus amplecti debemus. Cito enim fructum patientie, eiusque premium recipiemus, si cum illa usque in finem perseueremus. Sic enim et Iacobus apostolus ait: Ecce iudex ante ianuam assistit, et uobis premia patientie, et  aduersariis uestris penam quam merentur, restituat . Ante ianuam dicit, quia proximus nobis est, et paratus Dominus iehsu Christus, et ad dimittenda nobis rogantibus delicta, et ad reddenda patientie premia. Dicebant de abbate Isidoro, qui erat presbyter in Scythia: quia si quis habuisset fratrem infirmum, aut pusillanimem, aut iniuriosum, et uolebat eum expellere foras, ille dicebat: Adducite eum ad me. Et apprehendens, cum patientia sua curabat animum fratris illius. uenerunt aliquando latrones in monasterium cuiusdam senis, et dixerunt ad eum: Omnia quecunque in cella tua sunt tollere uenimus; et ille dixit: Quantum uobis uidetur, filii, tollite. Tulerunt ergo quecunque inuenerunt in cella, et abierunt. Obliti sunt autem ibi  saccellum qui erat absconditus in cella. Senex uero secutus est, post eos clamans et dicens: Filii, tollite quod obliti estis in cella. Illi uero admirantes patientiam eius, reuocauerunt et restituerunt omnia in cella eius. Et penitentiam egerunt omnes ad inuicem dicentes: Hic uere homo Dei est.



CAPUT XI. De humilitate.

Hec uirtus humilitatis, quamuis omnium esse debeat Christianorum, maxime autem in cordibus habitare, et requiescere debet monachorum. Unde Isidorus ait : Summa monachi uirtus, humilitas; summum uitium eius, superbia est. Tunc autem se quisque monachum iudicet, quando se minimum existimauerit, etiam cum maiora uirtutum  opera gesserit. Qui mundum deserunt, et tamen uirtutes preceptorum sine cordis humilitate sequuntur, isti quasi de excelso grauius corruunt, quia deterius per uirtutum elationem deiiciuntur, quam per uitia prolabi potuerunt. Semper conscientia serui Dei humilis esse debet et tristis, scilicet ut per humilitatem non superbiat, et per utilem merorem cor ad lasciuiam non dissoluat.  De hac summa uirtute Dominus ait: Omnis qui se exaltat humiliabitur, et qui se humiliat exaltabitur . Hinc et Iacobus apostolus ait: Glorietur autem frater humilis in exaltatione sua . Quia omnis frater qui aduersa humiliter pro Domino suffert, sublimiter ab illo regni premia percipiet. Hinc et beatus  Petrus apostolus ait: Quia Deus superbis resistit, humilibus autem dat gratiam . Omnes enim dicit, seniores scilicet, et adolescentes, quibus inuicem uidetur humilitatis insinuare uirtutem: et his uidelicet regendo, et illis humiliter obsequendo. Omnes ergo humilitatem in alterutrum uel exemplo, uel etiam uerbo docet insinuare, quia nimirum omnibus superbie uitium  nouerat esse cauendum. Et que sit gratia, quam humilibus promittit donandam, sequenter exponit dicens: Humiliamini igitur sub potenti manu Dei, ut uos exaltet in tempore uisitationis . Hanc ergo gratiam humilibus tribuit, ut quo magis humiliati fuerint tempore certaminis propter ipsum, eo gloriosius exaltentur tempore retributionis ab ipso.  Hinc Psalmista ait: Iuxta est Dominus iis qui tribulato sunt corde, et humiles spiritu saluabit . Omnis autem humilitas non tam in sermone quam in mente est, ut humiles nos conscientia nouerit, et nunquam nos uel scire uel intelligere, uel esse aliquid existimemus. Mirabiliter enim culmen humilitatis rex et propheta Dauid retinebat, cum diceret: Domine, non est exaltatum cor meum, neque elati sunt oculi mei , etc. Ipse iterum ait: Sacrificium Deo spiritus contribulatus . Et iterum: uide humilitatem meam et laborem meum, et dimitte omnia delicta mea . Si ergo humiliatum cor sacrificium Deo est, sacrificium obtulit quando dixit: Domine, non est exaltatum cor meum, etc. Quod si aliquis eremita cellule sue uacans,  talia diceret, magna patientie laude fulgeret, sed quia hoc purpuratus rex et eximius prophetarum dicebat, humilitatis eius exemplum per uniuersum mundum diffusa laudet Ecclesia. Que ideo maxime inter uirtutes eximias humilitas honorata consurgit, quoniam eam dignatio maiestatis assumpsit. Dixit abbas Antonius : uidi omnes laqueos inimici tensos in terra, et ingemiscens dixi: Quis putas transiet istos? Et audiui uocem dicentem: Humilitas. Dicebat abbas Serapion: Quia multos labores corporales plusquam filius meus Zacarias feci, et non perueni ad mensuras humilitatis et taciturnitatis eius. Abbas Moyses dixit fratri Zacarie: Dic mihi, quid faciam? At ille tollens cucullam de capite suo, misit illam sub pedibus suis, et conculcans  eam dixit. Nisi ita conculcatus fuerit homo, non potest monachus esse. Interrogatus senex, quare inquietaretur a demonibus, respondit: Quia arma nostra abiecimus, que sunt contumelie, humilitas, paupertas et patientia. Interrogatus senex, quid esset perfectio, respondit: perfectio hominis est humilitas. Quantum enim quis ad humilitatem profecerit, et inclinatus fuerit, tantum eleuabitur ad profectum, quia humilitas magnum opus est et diuinum. uia autem humilitatis hec est, ut labores corporales assumere debeat homo, et habeat seipsum peccatorem et ponat se subiectum in omnibus, et non attendat aliena peccata, sed sua semper aspiciat, et deprecetur pro illis sine intermissione Deum.



CAPUT XII. De pace.

Nemo se apud Deum magis exaltat, quam qui se apud semetipsum propter Deum humiliat. Ad hoc enim a Deo humilis exaltatur, ut filius Dei et heres Christi uocetur. Tantum est ut pacem sequatur, quia pacem querere debet et sequi, filius pacis. Taliter enim nos admonens Apostolus dicit: Pacem sequimini cum omnibus, et sanctimoniam, sine qua nemo uidebit Deum . Ipse quoque Dominus in Euangelio ait: Beati pacifici, quoniam filii Dei uocabuntur . Nam inter sua diuina mandata et magisteria salutaria, passioni iam proximus, hoc nobis preceptum atque mandatum commendauit Saluator custodiendum. Ait enim: Pacem meam do uobis, pacem meam commendo uobis .  Hanc nobis hereditatem ascendens Dominus in celum reliquit, et sequi eam per suum fidelissimum regem Dauid atque Prophetam mandauit. Ait enim: Declina a malo, et fac bonum: inquire pacem, et persequere eam . Si hanc enim sincero corde sequi uoluerimus, Christi heredes erimus. Si autem Christi heredes cupimus esse, in Christi pace debemus uersari. Si filii Dei sumus, pacifici esse debemus. Pacificos enim esse oportet Dei filios et humiles, mente mites, corde simplices, sermone puros, animo innocentes, affectu concordes, fideliter sibimet ac unanimiter coherentes.



CAPUT XIII. De obedientia.

De obedientia sic beatus Petrus apostolus dicit:  Propter quod succincti lumbos mentis uestre, sobrii in omnibus, perfecte sperate in eam que offertur uobis gratiam, in reuelatione Iesu Christi, quasi filii obedientie . Recte filios obedientie uult illos existere, quos in prefatione, in sanctificationem Spiritus, in obedientiam et aspersionem sanguinis Iesu Christi dixerat electos . Debet ergo obedientia et in aduersis ex suo aliquid habere, et rursum in prosperis ex suo aliquid omni modo non habere, quatenus et in aduersis tanto sit uerior, quanto a presenti ipsa  gloria, funditus ex mente separatur. Ab omnipotente Domino obedientia usque ad mortem seruanda precipitur, sicut ueritas ait: Non possum ego a meipso facere quidquam, sed sicut audio, iudico . Ipse  sicut audit, iudicat. Tunc etiam obediet patri, cuius iudex huius uenerit seculi.  Ne nobis usque ad presentis uite terminum obedientia laboriosa appareat, Redemptor noster indicat, qui hanc etiam cum iudex uenerit, seruat. Quid ergo mirum, si peccator homo obedientie in presentis uite breuitate se subiicit, quando hanc mediator Dei et hominum etiam cum obedientes remunerat, non relinquit? Sciendum est, nunquam per obedientiam malum fieri, aliquando autem debet per obedientiam bonum quod agitur intermitti. Neque enim mala in paradiso arbor exstitit, quam Deus homini ne contingeret interdixit . Sed ut melius per obedientie meritum homo bene conditus  cresceret, dignum fuerat ut hunc etiam a bono prohiberet, quatenus tanto uerius hoc quod ageret uirtus esset, quanto et a bono cessans, auctori suo se subditum humilius exhiberet. Scriptum est enim, Melior est obedientia quam uictime . Obedientia quippe uictimis iure preponitur, quia per uictimas aliena caro, per obedientiam uero uoluntas propria mactatur. Tanto igitur quisque Deum citius placat, quanto ante eius oculos repressa arbitrii sui superbia, gladio precepti se immolat. Hinc abbas Basilius  interrogatus, quomodo sibi inuicem fratres obedire deberent, respondit: Sicut serui Domini, secundum quod precepit Dominus: Quia qui uult in uobis esse magnus, fiat omnium nouissimus et seruus: sicut filius hominis  non uenit ministrari, sed ministrare.  Plantauit quidam senex lignum aridum in eremo, et uolens obedientiam fratris probare, dixit ei: Per singulos dies riga lignum istud, donec fructum faciat. Erat autem longe ab eis aqua. Quod cum fecisset frater ille per tres annos, lignum illud uiride factum est, et fructum attulit. Sumens autem ex fructu eius senex, detulit ad Ecclesiam, et dixit fratribus: Accipite et manducate obedientie fructum. Dicebat senex, quod nichil sic querit Deus ab iis qui initium habent conuersionis, quomodo obedientie laborem. Quidam secularis renuntiauit seculo, et uenit in monasterium, adducens secum filium suum paruulum. Quem abbas tenens, infantulum osculabatur, et dixit patri eius: Amas hunc?  Et ille respondit, Etiam. Et iterum dixit illi: Diligis eum? Et respondit, Etiam. Postea dixit illi Abbas: Tolle ergo si amas eum, et mitte illum in furnum ardentem. Et tenens eum pater suus, iactauit in furnum ardentem, et statim factus est furnus uelut ros. Ex quo facto acquisiuit sibi gloriam in tempore illo, quemadmodum Abraham patriarcha. Dixit senex: Quia frater qui ad obedientiam patris spiritalis animam dederit, maiorem mercedem habet, quam ille qui eremo solus recesserit: quia ii qui se in eremum relegant, arbitrio suo de seculo recesserunt; hic autem ordo, qui se ad obediendum dedit, omnes uoluntates suas abiiciens, pendet ad Deum et ad iussionem spiritualis patris, propterea et maiorem gloriam ab aliis habet. Quapropter, o filii, bona est  obedientia, que propter Deum fit. Intendite ergo, filii, uirtutis huius aliqua ex parte uestigium. Obedientia salus est omnium fidelium. Obedientia genitrix est omnium uirtutum. Obedientia regni celorum inuentrix est. Obedientia celum aperiens, et hominem de terra eleuans. Obedientia cohabitatrix est angelorum. Obedientia sanctorum omnium cibus est. Ex hac enim ablactati sunt, et per hanc ad perfectionem uenerunt.



CAPUT XIu. De contemptoribus mundi.

 Ea que seculi amatoribus chara sunt, sancti uelut aduersa refugiunt, plusque aduersitatibus mundi gaudent, quam prosperitatibus delectentur. Alienos constat esse a Deo,  quibus hoc seculum ad omne commodum prosperatur. Seruis autem Dei cuncta huius mundi contraria sunt, ut dum ista aduersa sentiunt, ad celeste desiderium ardentius excitentur. Magna apud Deum refulget gratia, qui huic mundo contemptibilis fuerit. Nam reuera necesse est, ut quem mundus odit, diligatur a Deo. Sancti uiri ideo contemnere cupiunt mundum, et motum mentis ad superna reuocare, ut ibi se recolligant, unde defluxerunt, et inde se subtrahant, unde dispersi sunt.  Qui post renuntiationem mundi ad supernam patriam sanctis desideriis inhiat, ab hac terrena intentione, quasi quibusdam pennis subleuatus erigitur, et in quo lapsus erat per gemitum conspicit, et ubi peruenerit cum gaudio magno intendit.  Sancti uiri funditus seculo renuntiantes, ita huic mundo moriuntur, ut soli Deo uiuere delectentur, quantumque ab huius seculi conuersatione se subtrahunt, tantum interne mentis acie presentiam Dei, et Angelice societatis frequentiam contemplantur. uia sine offendiculo, uita monachi, sine cupiditatis et amoris impedimento. Dum enim quisque a consortio mundi abstrahitur, nec cupiditas eum obligat consentientem, nec cruciat sentientem. Bonum est corporaliter remotum esse a mundo, sed multo est melius uoluntate. Utrumque autem uiro perfecto. Ille autem perfectus est, qui huic seculo corpore et corde discretus est. Onager, ut ait Ieremias, contemnit ciuitatem , et monachi communem secularium ciuium conuersationem. Hi aduersa  uite nostre appetunt, prospera contemnunt, ut eum dum ab eis hec uita despicitur, futura inueniatur.



CAPUT Xu. De penitentia.

Omnis peccator in penitentia duplum habere gemitum debet, nimirum quia et bonum quod oportuit non fecit, et malum quod non oportuit, fecit. Cum ad bona opera non assurgimus, necesse est ut nosmetipsos dupliciter defleamas, quia et recta non fecimus, et praua operati sumus. Per beatum Moysen unus turtur pro peccato, alter uero offerri in holocaustum iubetur . Holocaustum namque totum incensum dicitur. Unum ergo turturem pro peccato offerimus, cum pro culpa gemitum damus. De altero uero holocaustam facimus, cum pro eo  quod bona negleximus, nosmetipsos funditus accendentes, igne doloris ardemus. Beatus Iob post flagella proficiens, et semetipsum in magna redargutione discutiens dicit: Idcirco ipse me reprehendo et ago penitentiam in fauilla et cinere .  In fauilla enim et cinere penitentiam agere est, contemplata summa essentia, nichil aliud quam fauillam se cineremque cognoscere. In cilicio asperitas et compunctio peccatorum, in cinere autem puluis ostenditur mortuorum. Et idcirco utrumque adhiberi ad penitentiam solet, ut in compunctionis cilicio cognoscamus quid per culpas fecimus, et in fauilla cineris, perpendamus quid per iudicium facti sumus. Fidelis  quisque dum cogitationes in iudicio exquiri subtiliter non ignorat, semetipsum introrsus discutiens, ante iudicium uehementer examinat, ut districtus Iudex eo iam tranquillius ueniat, et cor quod discutere appetit, pro culpa punitum cernat. Quia eam dum nos punimus, ipse nequaquam in extremo examine iudicat. Paulo attestante qui ait: Si nosmetipsos diiudicaremus, non utique iudicaremur .  Quod exterius agimus  interueniente diluamus, in secreto iudiciorum Dei sub quadam occultatione seruatur, ut quandoque etiam de sigillo secreti, exeat ad publicum iudicii. Cum uero pro malis que fecimus, discipline flagello atterimur, et hec per penitentiam deflemus, iniquitatem nostram signat et curat, quia nec multa hic  deserit, nec in iudicio puniendo seruat. Bene se iudicet iustus in hac uita, ne iudicetur a Deo damnatione perpetua. Tunc autem iudicium de se quisque sumit, quando per dignam penitentiam sua praua facta condemnat. Amaritudo penitentie facit animum sua facta subtilius discutere, et dona Dei, que contempsit, flendo commemorare. Nihil autem peius quam culpam agnoscere, nec deflere. Duplicem habere fletum debet in penitentia omnis peccator. Siue quia per negligentiam bonum non fecit, seu quia malum per audaciam perpetrauit. Quod enim oportuit non gessit, et gessit quod agere non oportuit. Ille penitentiam digne agit, qui reatum suum satisfactione legitima plangit, condemnando scilicet atque deflendo que gessit, tanto inde plorando profundius,  quanto exstitit in peccando procliuius. Ille penitentiam digne agit, qui sic preterita mala deplorat, ut futura iterum non committat. Nam qui plangit peccatum, et iterum admittit peccatum, quasi si quis lauet laterem crudum, quem quanto magis eluerit, tanto amplius lutum facit. Quamuis quisque sit peccator et impius, si ad peaitentiam conuertatur, consequi ueniam posse creditur. Festinare debet ad Deum penitendo unusquisque dum potest, ne si dum potest noluerit, cum tarde uoluerit, omnino non possit. Proinde Propheta ait: Querite Dominum dum inueniri potest: inuocate eum, dum prope est . Si quando quis peccare potest, penitet, uitamque suam uiuens ab omni crimine corrigit, non dubium  quin moriens ad eternam transeat requiem. Qui autem praue uiuendo penitentiam in mortis agit periculo, sicut eius damnato incerta est, sic remissio dubia. Quamuis per penitentiam propitiatio peccatorum sit, sine metu homo esse non debet, quia penitentie satisfactio diuino pensatur iudicio, non humano. Proinde quia miseratio Dei occulta est, sine intermissione flere necesse est. Neque enim unquam oportet penitentem habere de peccatis securitatem. Nam securitas negligentiam parit, negligentia autem sepe incautum ad uitia transacta reducit. Dum per penitentiam expulsa fuerint ab homine uitia, si forte post hec intercedente securitate, quelibet culpa subrepserit, confestim delectationes pristine  uitiorum auidius irrepunt, pulsantesque hominem in consueta opera grauius pertrahunt, ita ut sint nouissima illius peioru prioribus .



CAPUT XuI. De confessione.

Hinc Iacobus ait: Confitemini alterutrum peccata uestra, et orate pro inuicem, ut saluemini . In hac autem sententia illa debet esse discretio, ut quotidiana leuiaque peccata alterutrum cequalibus confiteamur, eorumque quotidiana credamus oratione saluari. Porro grauioris lepre immunditiam, iuxta legem Sacerdoti pendamus, atque ad eius arbitrium, qualiter et quanto tempore iusserit, purificari curemus . Hinc et Dauid ait: Reuela Domino uiam tuam, et spera in eo . uelum quoddam est densitas peccatorum, unde uia, id est uita  nostra tenebrosa, amictus circumdatione uestita est. Hanc reuelamus, quando delicta nostra tenebrosa promptissime confitemur. Item ipse Dauid: Confitemini Domino quoniam bonus, quoniam in seculum misericordia eius . Confessionem istam, ad medicinam plenitudinis applicandam designat. Sed et hoc quoque ad preconium Domini pertinere non dubium est, quando maior est gloria pietatis, confitenti parcere, quam uiuenti sine offensione prestare. Et ne aliquis de culparum suarum numerositatibus terreretur, addit quoniam bonus. Quis enim dubitet ad eum recurrere, quem sibi audit posse celerrime subuenire. Addidit, quoniam in seculum misericordia eius. Audito bono Domino, ne se humana negligentia a studiosa et sedula supplicatione  suspenderet, remedii causam dicit, ut ad confessionem celerem Domini debeat munere festinare. Confiteamur ergo, fratres, Domino nostro, quia bonus est, et peccata dimittit.  Humilitatis testimonia sunt, et iniquitatem suam quemque cognoscere, et cognitam uoce confessionis aperire. Usitatum humani generis uitium est, et labendo peccatum committere, et commissum non confitendo prodere, sed negando defendere, atque conuictum defendendo multiplicare. Indicia uere confessionis sunt, si unusquisque cum se peccatorem dicit, id de se dicenti etiam alteri non contradicit. Scriptum est: Iustus in principio accusator est sui . Curandum summopere est, ut mala  que fecimus et sponte fateamur, et hec aliis arguentibus, non negemus. Superbie quippe uitium est, ut quod se quisque fateri quasi sua sponte, dignatur, hoc sibi dici ab aliis dedignetur.



CAPUT XuII. De compunctione

 Compunctio cordis est humilitas mentis cum lacrymis, exoriens de recordatione peccati, et timore iudicii. Illa est conuersis perfectior compunctionis affectio, que omnes a se carnalium desideriorum affectus repellit, et intentionem suam toto mentis studio in Dei contemplationem defigit. Geminam constat esse compunctionem, qua propter Deum anima cuiusque electi afficitur, id est, uel dum operum suorum mala considerat, uel  dum desiderio eterne uite suspirat. Quatuor autem sunt qualitates affectionum, quibus mens iusti tedio salubri compungitur, hoc est, memoria preteritorum facinorum, recordatio futurarum penarum, consideratio peregrinationis sue in huius uite longinquitate, desiderium superne patrie, quatenus ad eam quantocius ualeat peruenire. Cum quisque peccatorum memoria compungitur ad lamenta, tunc Dei se uiuificari sciat presentia, quando ex eo quod se amisisse recolit, interius erubescit suoque iudicio penitendo iam punit. Nam tunc Petrus fleuit, quando in eum Christus respexit . Unde et Psalmus: Respexit, inquit, et commota est, et contremuit terra . De hac compunctionis uirtute Dauid ait: Fuerunt mihi lacryme mee panes  die ac nocte .  Luctu suo anima pascitur, cum ad superna gaudia flendo subleuatur, et intus quidem doloris sui gemitum tolerat: sed eo refectionis pabulum percipit, quo hinc uis amoris per lacrymas emanat. Electi uniuscuiusque mens ponit ante oculos illinc districtionem iustitie, hinc meritum culpe. Conspicit quo supplicio digna sit, si parcentis pietas desit, qui per lamenta presentia ab eterna eruere pena consueuit. Omnipotens Deus mentes carnalium  per sancti Spiritus aduentum in merore penitentie aflligit, ut coutrita superbia salubriter in humilitate iaceant, quas prius in hoc mari seculi, alta uanitatis et prosperitatis sue unda subleuat.  Quatuor sunt qualitates, quibus iusti uiri anima in compunctione uehementer aflicitur. Aut cum malorum suorum reminiscitur, considerans ubi fuit: aut iudiciorum Dei sententiam metuens, et secum querens cogitat ubi erit: aut cum mala uite presentis solerter attendens, merens considerat ubi est: aut cum bona superne patrie contemplatur, que quia necdum adipiscitur, lugens conspicit ubi non est. Hinc Psalmista ait: Potum dedit nobis in lacrymis in mensura . Prouidendum est iis qui peccata suorum operum deplorant, ut consummata mala perfecto diluant lamento, ne plus astringantur in debito perpetrati operis, et minus soluant in fletibus satisfactionis. Scriptum quippe est: Potum dedit nobis in lacrymis in mensura. Ut  uidelicet uniuscuiusque mens tantum penitendo, compunctionis sue bibat lacrymas, quantum se a Deo meminit aruisse per culpas.



CAPUT XuIII. De spe et formidine electorum.

Plerumque mens iusti iam quidem quod peruerse se egisse meminit, deplorat, et iam praua acta non solum deserit, sed amarissimis etiam lamentis punit. Sed tamen dum eorum que egit reminiscitur, graui iudicii pauore terretur. Electus quisque iam se perfecte conuertit, sed adhuc se perfecte in securitate non erigit, quia dum quanta sit districtio extremi examinis pensat, inter spem et formidinem sollicitus trepidat: quia iudex iustus ueniens, quid  de perpetratis reputet, quid relaxet, ignorat. Nam quam praua commiserit meminit, sed an commissa digne defleuerit, nescit: ac ne culpe immanitas modum penitentie transeat metuit, et plerumque culpam iam ueritas relaxat, sed mens afflicta adhuc de uenia  trepidat. Sanctus ergo uir etiam hic misericordiam suscipit, sed suscepisse se nescit, quia peccatum suum homo iam corrigendo et penitendo deserit, sed tamen adhuc districtum iudicem de eius retributione pertimescit. Illic ergo iustus quilibet misericordias Domini libere in eternitate cantat, ubi iam de peccati uenia dubietas non est, ubi iam securam mentem culpe sue memoria non angit, ubi non sub reatu animus trepidat, sed de eius indulgentia liber exsultat. Admonendi  sunt timore formidinis oppressi, ut de misericordia quam postulant presumant, ne ui immoderate afflictionis intereant.  Neque enim pie Dominus ante delinquentium oculos flenda peccata opponeret, si per semetipsum ea districte ferire uoluisset. Constat enim quod suo iudicio abscondere uoluit, quos miserando preueniens, sibimetipsis iudices fecit. Hinc per Paulum dicitur: Si nosmetipsos diiudicaremus, non utique iudicaremur 



CAPUT XIX. De iis qui ad delictum post lacrymas reuertuntur.

 Derisor est, non penitens, qui adhuc agit quod penitet: nec uidetur Deum poscere subditus, sed subsannare superbus. Canis  reuersus ad uomitum, et penitens ad peccatum . Multi enim lacrymas indesinenter fundunt, et peccare non desinunt. Quosdam uidemus accipere lacrymas ad penitentiam, et effectum penitentie non habere, quia inconstantia mentis, nunc recordatione peccati lacrymas fundunt, nunc uero reuiuiscente usu ea que fleuerint iterando committunt. Qui et preterita uult plangere et actionibus secularibus incubare, iste mundationem non habet, quoniam adhuc agit, que penitendo deflere possit. Isaias peccatoribus dicit: Lauamini, mundi estote . Lauatur itaque et mundus est, qui et preterita plangit, et flenda iterum non admittit. Lauatur et non est mundus, qui plangit que gessit nec deserit, et post lacrymas ea que fleuerat repetit. Sic denique  et alibi animam penitentem atque iterum delinquentem sermo diuinus increpat dicens: Quam uilis es facta nimis, iterans uias tuas .  Quisquis ergo culpas preteritas plorat, hunc necesse est modum teneat, et sic admissa defleat, ne iterum flenda committat. Scriptum est in libro Ecclesiastico: Qui baptizatur a mortuo, et iterum tangit illum, quid proficit lauatio eius ?  Post lauacrum mundus esse negligit, quisquis post lacrymas uite innocentiam non custodit. Lauantur enim et nequaquam mundi sunt, qui commissa flere non desinunt, sed rursum flenda committunt. Baptizatur scilicet a mortuo, qui mundatur fletibus a peccato, sed post  baptisma mortuum tangit, qui culpam post lacrymas appetit. Hinc Salomon ait: Sicut canis qui iterat stultitiam suam . Canis ergo cum uomit, profecto cibum qui pectus deprimebat proiicit: sed cum ad uomitum reuertitur, unde leuigatus fuerat, rursus oneratur. Et qui admissa plangunt, profecto nequitiam de qua male satiati fuerant, et que mentis intima deprimebat, confitendo proiiciunt, quam post confessionem dum repetunt, resumunt. Sus uero in uolutabro luti dum lauatur, sordidior redditur . Et qui admissum plangit peccatum, nec tamen deserit, pene grauiori se culpe subiicit: qui et ipsam quam flendo impetrare potuit ueniam contemnit, et quasi in lutosa aqua semetipsum uoluit, quia dum fletibus suis uite munditiam subtrahit,  ante Dei oculos sordidas ipsas etiam lacrymas facit .



CAPUT XX. De uita uel conuersatione monachorum.

Admonendus est monachus, ut reuerentiam habitus sui in actu, in locutione, in cogitatione sua semper circumspiciat, atque ea que mundi sunt, perfecte deserat, et quod ostendit humanis oculis habitu, hoc ante Dei oculos moribus pretendat. Electi namque monachi cum eis transitoria prosperitas arridet, fauorem mundi quasi nescientes dissimulant, et forti gressu interius ea unde exterius subleuantur calcant. Electi monachi nullis praue actionis clamoribus perstrepunt, nullo cupiditatum temporalium turbulento appetitu rapiuntur, sed curis presentis  uite necessariis immoderatius occupati refugiunt. Sepe bona agentes monachi, paterna adhuc flagella sentiunt, ut tanto perfectiores ad hereditatem ueniant, quanto eos pie ferientis disciplina quotidie etiam de minimis purgat. ueri monachi funditus seculo renuntiantes, ita huic mundo moriuntur, ut soli Deo uiuere delectentur, quantumque ab huius seculi conuersatione se subtrahunt, tantum interna mentis acie preentiam Dei et Angelorum frequentiam contemplantur: quantoque magis se exterius despiciendo deiiciunt, tanto amplius interius reuelationum contemplatione pascuntur. Quos enim exterius in fletu continet conuallis humilitatis, eos interius subleuat ascensus contemplationis.  Alia sunt enim precepta que dantur  fidelibus communem in seculo uitam degentibus, atque alia seculo renuntiantibus. Illis enim dicitur ut sua omnia bene gerant, istis ut sua omnia derelinquant. Illi preceptis generalibus astringuuntur; isti precepta generalia, perfectius uiuendo, transcendunt. Ad perfectum non sufficit, nisi abnegatis omnibus suis, etiam seipsum abneget. Sed quid est seipsum abnegare, nisi uoluptatibus propriis renuntiare? Ut qui superbus erat, sit humilis; qui iracundus, esse studeat mansuetus. Nam si ita quisque renuntiet omnibus que possidet, ut suis non renuntiet moribus, non est Christi discipulus. Qui enim renuntiat rebus suis, sua abnegat; qui uero renuntiat moribus prauis, semetipsum abnegat. Unde et Dominus: Qui  uult, inquit, post me uenire, abneget semetipsum .



CAPUT XXI. De iis qui quietam diligunt uitam.

. Sancti uiri quia nichil huius mundi appetunt, nullis procul dubio in corde tumultibus premuntur. Omnes quippe inordinatos desideriorum motus a cubili cordis manu sancte conuersations eiiciunt, et qui transitoria cuncta despiciunt, ex iis nascentes cogitationum insolentias non patiuntur. Solam namque eternam patriam appetunt, et quia nulla huius mundi diligunt, magna mentis tranquillitate perfruuntur. Magna requies mentis est, a secreto cordis terrenorum desideriorum tumultus expellere, et una intentione eterne  patrie in amorem intime quietis anhelare. A tumultu rerum temporalium Dauid secessum querebat, cum diceret: Unam petii a Domino, hanc requiram, ut inhabitem in domo Domini . Et illud: Ecce elongaui fugiens, et mansi in solitudine . Fugiens elongat, qui a turba desideriorum temporalium in alta Dei contemplatione se subleuat; manet uero in solitudine, qui perseuerat in remota mentis intentione. Dixit abbas Antonius: Qui sedet in solitudine et quiescit, a tribus bellis eripitur, id est, auditus, locutionis et uisus.  Abbas Arsenius orauit dicens: Domine, dirige me ad salutem; et uenit ei uox dicens: Arseni, fuge homines, tace, quiesce, et saluus eris. Dixit abbas Moyses: Homo fugiens homines, similis est  uue mature: qui autem cum hominibus conuersatur, sicut uua acerba erit. Dixit abbas Nilus: Impenetrabilis manet a sagittis inimici, qui amat quietem; qui autem miscetur multitudini, crebra suscipiet uulnera.



CAPUT XXII. De electis omnia relinquentibus.

. In fine seculi cum Deo iudices uenient, qui nunc pro Deo iniuste iudicantur. Tunc eorum lux tanto latius emicat, quanto eos nunc manus persequentium durius angustat. Tunc reproborum oculis patescet, quod celesti potestati subnixi sunt, qui terrena omnia sponte reliquerunt. Quia quisquis stimulo diuini amoris excitatus, hic possessa reliquerit, illic procul dubio culmen iudiciarie  potestatis obtinebit, ut simul tunc iudex cum iudice ueniat, qui nunc consideratione iudicii sese spontanea uoluntate castigat. Redemptor nester iudicii sententiam cum sanctis Ecclesie predicatoribus decernit, sicut ipse in Euangelio dicit: uos qui reliquistis omnia, et secuti estis me, in regeneratione cum sederit Filius hominis in sede maiestatis sue, sedebitis et uos super duodecim sedes, iudicantes duodecim tribus Isrel . Omnes qui in Ecclesia modo perfecti sunt, perfectionis sue rectitudinem per Euangelium didicerunt. Redemptori ergo nostro uniti, eiusque maiestati coniuncti, cum eo iudices uidebuntur, qui modo perfecta opera iuxta Euangelica precepta secuti sunt. Qui in hoc seculo preceptis  Domini paruit, cum illo postmodum ad iudicandos populos iudex ueniet, sicut cuncta relinquentibus predicatoribus dicitur: Sedebitis et uos super duodecim thronos, iudicantes duodecim tribus Isrel. Rectum quippe est, ut cum Deo de populis in iudicio disputent, qui ad uerba Dei presens seculum perfecte derelinquunt. Et illi cum Deo postmodum iudices ueniant, qui ei modo in uoluntaria paupertate, uel in pace familiares exstiterunt. Scriptum est: Aduocauit celos sursum, et terram, ut discerneret populum suum .  Celos quippe sursum aduocat, cum ii qui sua omnia relinquentes, conuersationem celestis uite tenuerunt, ad consedendum in iudicio conuocantur, atque cum eo iudices ueniunt. Terra etiam sursum uocatur,  cum ii qui terrenis actibus obligati fuerant, in eis tamen plus celestia quam terrena lucra quesierunt: quibus in fine dicitur: Hospes eram, et collegistis me, nudus et operuistis me . Electi uiri omnia relinquentes, non iudicantur et regnant, qui etiam precepta legis perfectionis uirtute transcendunt, quia nequaquam hoc solum quod cunctis diuina lex precepit implere contenti sunt, sed prestantiore desiderio plus appetunt exhibere quam preceptis generalibus audire potuerunt.



CAPUT XXIII. De mortificatione monachorum.

Paulus apostolus ait: Existimate uos mortuos quidem esse peccato, uiuentes autem Deo . In mortuo enim non regnat peccatum, neque cupiditas  uiuit peccati: exstinguitur enim continuo in eo concupiscentia carnis, conquiescit furor, cessat ira, fugatur odium, et omnia simul conquiescunt uitia. Et hoc est mori peccato, et uiuere Christo. Item ipse Apostolus ait: Mortui enim estis, et uita uestra abscondita est cum Christo in Deo . Propter nos Christus crucifixus, et mortuus, et sepultus est: et nos ad eius similitudinem uoluntates et cupiditates nostras crucifigamus. Christus autem non ex parte, sed integer est crucifixus peccato, ut uiuamus Deo. Ille autem uiuit Deo, qui Christi uestigia humilitate, sanctificatione et pietate sectatur. Mortificatur monachus, quando corpus suum ieiuniorum continuatione castigat, quando intra necessarium modum suum temperat appetitum, quando non solum  a delicatioribus cibis, sed etiam a uilioribus temperans, se suspendit, quando nichil carni sue pro desiderio, sed pro sustentande uite necessitate permittit . Cum spirituales monachi plene mortificationem suam appetunt, quanto magis fiunt uiciniores ad finem, tanto se exhibent ardentiores in opere. Laborando ergo non deficiunt, sed magis aduersum labores crescunt, qui cum iam premia propinquiora considerant, eo in opere delectabilius exsudant. Omnes monachi seculum relinquentes, punire flendo non desinunt que deliquerunt. Graui se merore affligunt, quia longe huc a facie conditoris proiecti, adhuc in eterne patrie gaudiis non sunt. Nonnunquam monachi idcirco ad contemplanda  desideria minime perueniunt, ut ipsa interueniente tarditate ad eadem desideria laxato mentis sinu dilatentur: et que extenuari implicata poterant, magna dispositione agitur, ut repulsa multiplicius crescant. Plerique monachorum sic in presenti seculo se mortificare appetunt, ut iam perfecte si liceat conditoris sui faciem contemplentur, sed eorum desiderium differtur ut proficiat, et a tarditatis sue sinu nutritur, ut crescat. Bonus monachus ab huius mundi inquieta concupiscentia se penitus subtrahit, ac terrenarum actionum strepitum deserit, et per quietis studium eius mens uirtutibus intenta, quasi uigilans dormit. Unusquisque monachus ad contemplanda interna minime perducitur; nisi ab iis que exterius implicant, studiose subtrahatur. Hinc enim  per semetipsam ueritas dicit: Nemo potest duobus dominis seruire . Hinc Paulus ait: Nemo militans Deo implicat se negotiis secularibus, ut ei placeat cui se probauit . Per Prophetam Dominus admonet dicens: uacate et uidete, quoniam ego sum Deus , quia uidelicet nequaquam notitia interna concipitur, nisi ab externa implicatione cessetur. Hinc iterum Paulus ait: Si commortui sumus, et conuiuemus . Si enim mortui sumus cum Christo, credimus quia simul uiuemus cum eo : quia sicut in Adam omnes moriuntur, ita et in Christo omnes uiuificabuntur . Nam et si sustinemus pro illo tribulationes, sicut et ille sustinuit pro nobis, conregnabimus cum illo: quia oportet nos per multas tribulationes  introire in regnum Dei . Mortui enim estis, et uita uestra abscondita est cum Christo in Deo .



CAPUT XXIu. De uita contemplatiua.

Actiua uita, innocentia est operum bonorum, contemplatiua speculatio supernorum. Illa communis multorum est, ista uero paucorum. Actiua uita, mundanis rebus bene utitur, contemplatiua uero mundo renuntians, soli Deo uiuere delectatur. Qui prius in actiua uita proficit, ad contemplationem bene conscendit. Merito enim in ista sustollitur, qui in illa utilis inuenitur. Sicut sepultus ab omni negotio terreno priuatur: ita contemplationi uacans, ab occupatione actuali auertitur. uiri sancti sicut a  secreto contemplationis egrediuntur ad publicum actionis, ita rursus ab actionis manifesto ad secretum intime contemplationis reuertuntur: ut intus Deum laudent, ubi acceperunt unde foris ad eius gloriam operentur. . Sicut aquile moris est semper oculum in radium solis infigere, nec deflectere, nisi esce solius obtentu: ita sancti a contemplatione ad actualem uitam interdum reflectuntur, considerantes illa summa sic esse utilia, ut tamen ista humilia sint paululum nostre indigentie necessaria. Magna est in contemplatiua uita mentis contentio, cum sese ad celestia erigit, cum in rebus spiritalibus animum tendit, cum transgredi nititur omne quod corporaliter uidetur, cum  se angustat ut dilatet; et aliquando quidem uincit, et reluctantes tenebras sue cecitatis exsuperat, et de incircumscripto lumine quiddam furtim subtiliter attingit: sed statim ad semetipsam protinus reuerberatur, atque ab ea luce ad quam respirando transit, ad sue cecitatis tenebras suspirando redit. In libro Genesis scriptum est: Sepeliuit Abraham coniugem suam in sepulcro duplici . Actiua quasi sepulcrum est, quia a prauis operibus mortuos tegit; sed contemplatiua perfectius sepelit, quia a cunctis mundi actionibus funditus diuidit. Frater quidam abiit ad cellam abbatis Arsenii, et attendit per fenestram, et uidit senem in contemplatione totum quasi igneum. Erat autem frater ille dignus, qui talia intueretur. Dicebant de abbate Sysoi,  quia nisi cito deponeret manus suas quando stabat ad orationem, rapiebatur mens eius in superiora. Si ergo contingebat cum eo aliquem fratrem orare, festinabat cito deponere manus, ne raperetur mens eius, et moraretur. Dixit quidam senex, quod assidua oratio cito corrigit mentem. Dixit quidam Patrum: Quia sicut impossibile est ut uideat quis faciem suam in aqua turbida, sic et anima  contemplatiue non potest orare Deum.



CAPUT XXu. De regni celestis desiderio.

Magnus clamor sanctorum, magnum est desiderium: tanto enim minus quisque clamat, quanto minus desiderat. Et tanto maiorem uocem in aures  incircumscripti spiritus exprimit, quanto se in eius desiderium plenius fundit. Sepe enim nostra desidederia  exaudiuntur, et quod impleri concite petimus, ex ipsa melius tarditate prosperatur. Desideria nostra dilatione extenduntur, ut proficiant: proficiunt, ut ad hoc quod perceptura sunt, conualescant. Excitantur in certamine, ut maioribus cumulentur premiis in retributione. Labor protrahitur pugne, ut crescat corona uictorie. Iusti uiri quantum in celestibus per contemplationis radium inherere desiderant, tantum in terra edificari refugiunt, ubi se peregrinos et hospites nouerunt, Paulo attestante qui ait: Nostra autem conuersatio in celis est . . Sancti uiri ab importunitate desideriorum temporalium  et inutilium curarum, ac ab amore perstrepentium perturbationum, semetipsos sacri uerbi gladio mortificare non desinunt, atque intus se ante faciem Dei in sinu mentis abscondunt. Unde recte per Psalmistam dicitur: Abscondes eos in abscondito uultus tui, a contradictione hominum , ut mens eorum dum in amorem Dei tota tenditur, nulla inutiliter perturbatione laceretur. Paulus apostolus per contemplationem, mortuos et quasi in sepulcro absconditos discipulos uiderat, quibus dicebat: Mortui enim estis, et uita uestra abscondita est cum Christo in Deo . Qui enim mortificare se appetit, ualde ad inuentam requiem contemplationis hilarescit: ut exstinctus mundum lateat, et cunctis  exteriorum rerum sopitis perturbationibus, intra sinum se intimi amoris abscondat. Aliquando mens iusti ad quamdam inusitatam dulcedinem interni saporis admittitur; et raptim aliquo modo ardenti spiritu afflata renouatur, tantoque magis inhiat quanto magis quedam et degustat, atque hoc intra se appetit, quod sibi dulcius habere intrinsecus sentit. Dixit abbas Theonas: Quia impeditur mens nostra, et reuocatur a contemplatione Dei, propterea captiui ducimur in carnalibus passionibus. Dixit abbas Arsenius cuidam fratri: Quantacunque tibi uirtus est, conare ut interius opus tuum secundum Deum sit et uincat exterioris hominis passiones. Dicebat abbas Ioannes: Quia fecerat aliquando plectam ad duas sportas, et expendit eam in unam sportam, et non  intellexit. Erat enim mens eius occupata in contemplatione Dei. Dixit abbas Serapion: Quia sicut milites imperatoris  non audent ad dexteram aut sinistram respicere: ita monachus si stat in conspectu Domini, et intentus est omni hora in timore eius, nichil est de quo aduersarius eum terrere possit. Dixit abbas Hypericius: Cogitatio tua semper sit in regno celorum, et cito in hereditatem accipies illud. Dixitque iterum: uita monachi iuxta imitationem angelorum fiat, comburens atque consumens peccata. Dixit abbas Matois: Quanto magis se approximat homo ad Deum, tanto amplius se peccatorem uidet. Isaias enim propheta uidens Dominum, miserum se et immundum dicebat . Dixit quidam senex: Sicut nemo audet ledere  eum, qui iuxta imperatorem est, ita Satanas non poterit nobis aliquid nocere, si anima nostra inheserit Deo.



CAPUT XXuI. De remissa conuersatione monachorum.

 Multos remissa conuersatio in pristinos errores reducit, ac uiuendi tempore resoluit. Tepidus in conuersatione otiosa uerba et uanas cogitationes noxias esse non conspicit. Quod si a torpore mentis euigilauerit, ea que leuia existimabat, confestim quasi horrenda atque atrocia pertimescit. Omnis ars seculi huius strenuos amatores habet, et ad exsequendum promptissimos. Et hoc proinde fit, quia presentem habet operis sui remunerationem. Ars uero diuini amoris plerosque  habet sectatores languidos, tepidos, pigritia et inertia congelatos. Sed hoc proinde, quod labor eorum non pro presenti, sed pro futura remuneratione differtur. Ideoque dum eorum laborem mercedis retributio non statim consequitur, spe pene dissoluta languescunt. Unde et magna illis gloria preparatur, qui bone conuersationis et uite principia augmento solidiori consummant, atque eo ad promerendam retributionem clariores preparantur, quo firmius duri itineris labores et inchoant et consummant.  Quidam primo conuersionis calore ad uirtutes se accingunt: accedente uero progressu, dum immoderate terrenis rebus incumbunt, puluere infimi appetitus obscurantur.  Sunt nonnulli qui post peruersa itinera sanctas uias sectari appetunt, sed priusquam in eis, ut diximus, desideria bona roborentur, quedam illos presentis seculi prosperitas accipit, que eos rebus exterioribus implicat, et eorum mentem, dum a calore intimi ardoris retrahit, quasi ex frigore exstinguit, et quidquid in eis de sero feruore apparere uidebatur, interficit. Si quid boni fortasse infirmus ac tepidus monachus agere ceperit, priusquam in eo per longitudinem temporis conualescat, ad exteriora dilabitur, et peruerse deserit que recte inchoasse uidebatur. In terrenis quippe actibus ualde frigescit animus, si necdum fuerit per intima dona solidatus. Sciendum summopere est quia plerumque monachis hoc euenire consueuit  quod in libro beati Iob scriptum est: Congregatio hypocrite sterilis .  Cepta enim bona non amitterent, si hypocrite non fuissent. Congregant uero et hypocrite bona opera, sed eorum sterilis est ipsa congregatio: quia per hoc quod agunt, fructum recipere in eterna retributione non appetunt. Fecundi ac uirides in suis operibus humanis oculis uidentur, sed in conspectu occulti iudicis infecundi et aridi apparent. Praue monachorum mentes temporalium rerum tumultus intra semetipsos uersare non cessant, etiam cum uacant. In cogitatione enim seruant depicta que amant, et quamuis nichil exterius faciant, apud semetipsos tamen sub pondere inquietudinis quieti laborant. Quibus si earumdem  rerum administratio prebeatur, semetipsos funditus deserunt. Curis enim secularibus intenti, tanto insensibiliores intus efficimur, quanto ad ea que foris sunt studiosiores uidemur.  Usu et cura terreni desiderii obdurescit animus, et dam ipso suo usu durus efficitur per actionem seculi, ad ea emolliri non ualet, que pertinent ad caritatem Dei. Sancta Ecclesia de membris suis infirmantibus dicit: Posuerunt me custodem in uineis, uineam meam non custodiui . uinea quippe nostra, actiones sunt, quas usu quotidiani laboris excolimus. Sed custodes in uineis positi, nostram uineam minime custodimus: quia cum extraneis actionibus implicamur, ministerium actionis nostre negligimus. Dixit abbas Sysois: Esto contemptibilis,  et uoluntates tuas post tergum tuum proiice. Esto liber et securus a secularibus curis, et habebis requiem. Dixit senex: uita monachi hec est: operatio, obedientia, meditatio, ut non iudicet, non detrahat, non murmuret, neque curiose agat, neque audire aliena delectet. Scriptum est enim: Qui diligitis Dominum, odite malum .



CAPUT XXuII. De abstinentia.

Hoc est perfectum et rationabile ieiunium, quando noster homo exterior ieiunat, interior orat. Facilius per ieiunium oratio penetrat celum. Tunc enim homo spiritalis effectus, angelis coniungitur, Deoque liberius copulatur. Per ieiunium etiam occulta mysteriorum  celestium reuelantur, diuinique sacramenti arcana panduntur. Sic namque Daniel, angelo reuelante, mysteriorum sacramenta cognoscere meruit. Hec enim uirtus et angelorum manifestationes et eorum annuntiationes ostendit. Ieiunia, fortia tela sunt aduersus tentamenta demoniorum. Cito enim per abstinentiam deuincuntur. Unde etiam Dominus Saluator noster, eorum incursus ieiuniis et orationibus premonet superare dicens: Hoc genus demoniorum non eiicitur, nisi per orationem et ieiunium . Immundi enim spiritus illuc sese magis iniiciunt, ubi plus uident esce et potus. Sancti quandiu in huius seculi uita inhabitant, desiderio superni roris corpus suum aridum portant. Unde et in Psalmo: Sitiuit in te anima mea, quam multipliciter tibi caro  mea . Caro enim tunc Deum sitit, quando per ieiunium abstinet et arescit. Abstinentia et uiuificat et occidit: uiuificat animam, corpus necat. Ieiunia cum bonis operibus Deo acceptabilia sunt. Qui autem a cibis abstinent et praue agunt, demones imitantur, quibus esca non est, et nequitia semper est. Ille autem bene abstinet a cibis qui a malitie actibus, et a mundi ieiunat ambitionibus. Spernitur ieiunium quod in uespero repletione ciborum reficitur. Neque enim reputanda est abstinentia, ubi fuerit uentris saturitas subsecuta. Spernitur ieiunium quod in uespero deliciis compensatur. Cum nostra corpora per abstinentiam domamus, quid aliud quam carnalia sacrificia omnipotenti Domino exhibemus? Sicut per Paulum dicitur: Ut exhibeatis corpora  uestra hostiam uiuentem . Egregius psalmista Dauid nullam esse abstinentiam sine concordia designans, ait: Laudate eum in tympano et choro . In tympano etenim corium siccum resonat, in choro autem uoces concorditer cantant. Quid enim per tympanum, nisi abstinentia, et quid per chorum, nisi caritatis concordia designatur?  Qui itaque sic abstinentiam tenet, ut concordiam deserat, laudat quidem in tympano, sed non laudat in choro. Dixit quidam senex: Propterea amputo a me delectationes carnales, ut etiam iracundie occasiones abscindam. Scio enim eam semper aduersus me pugnare pro delectationibus, et conturbare mentem meam, et intellectum meum expellere. Dixit abbas Ioannes  pusille stature. Quia si uoluerit rex aliquis ciuitatem inimicorum tenere, prius aquam tenet et escas eorum, et sic inimici siti et fame periclitantes, subiiciuntur ei. Si in ieiunio et fame conuersetur homo, inimici eius qui sollicitant animum, prius infirmantur.



CAPUT XXuIII. De continentia.

A Deo datur continentia, sed petite et accipietis . Tunc autem tribuitur, quando ad Deum gemitu interno pulsatur. Geminum est bonum uirginitas, quia et in hoc mundo sollicitudinem seculi amittit, et in futuro eternum castitatis premium percipit. uirgines feliciores esse in uita eterna Isaias testatur, qui ait: Hec dicit Dominus  eunuchis: Dabo eis in domo mea et in muris meis locum, et nomen melius a filiis et filiabus, nomen sempiternum dabo eis, quod non peribit . Nec dubium quod qui casti perseuerant et uirgines, angelis Dei efficiantur equales. Amanda est pulchritudo castitatis, cuius degustata delectatio, dulcior inuenitur quam carnis. Castitas enim fructus suauitatis est, pulchritudo inuiolata sanctorum. Castitas securitas est mentis, et sanitas corporis. Nihil prodest incorruptio carnis, ubi non est integritas mentis, nichilque ualet mundum esse corpore ei qui pollutus est mente. Dixit senex, quia securitas et taciturnitas et occulta meditatio, pariunt castitatem; gloriatio monachi, abstinentia escarum et a multiloquio lingue. Dixit abbas Pemen: Sicut spatarius principis  assistit ei continuo semper paratus, ita oportet animam semper esse paratam aduersus spiritum fornicationis. Dicebat abbas Antonius: Scire conuenit quod sunt tres corporales motus: unus quidem naturalis, alter autem ex plenitudine ciborum, tertius uero ex demoniorum impugnatione. Sed contra hos omnes bonum est custodire quod scriptum est: Omni custodia serua cor tuum .



CAPUT XXIX. De tolerantia diuine correptionis.

 Murmurare in flagellis Dei peccator homo non debet, quia maxime per hoc quod corripitur, emendatur. Unusquisque autem tunc leuius portat quod patitur, si sua discusserit mala, pro quibus illi infertur retributio iusta.  Discat non murmurare qui mala patitur, etiamsi ignorat cur mala patitur; et per hoc iuste se pati arbitretur, pro eo quod ab illo iudicatur cuius nunquam iniusta iudicia sunt. Qui flagella sustinet, et contra Deum murmurat, iustitiam iudicantis accusat. Qui uero se cognoscit a iusto iudice pati quod sustinet, etiamsi pro quo patitur ignorat, per hoc iam iustificatur quod et seipsum accusat et Dei iustitiam laudat.  Ad magnam utilitatem diuino iudicio mens iusti diuersis passionum tentationibus agitatur, pro quibus si Deo gratias egerit, sueque culpe quod talibus dignus sit, imputauerit, hoc quod ex passione tolerat ei pro uirtutibus reputabitur, quia et diuinam  agnoscit iustitiam, et suam culpam intelligit. Iustorum mens non solum perpendit quod tolerat, sed iam pauet quod restat. uidet qualia in hac uita patitur, metuit ne post hec grauiora patiatur. Luget quia in huius cecitatis exsilium a paradisi gaudio cecidit: timet ne et cum exsilium relinquitur, mors eterna subsequatur. Iam ergo sententiam tolerat in pena, sed minas adhuc eterni iudicis formidat ex culpa. Recte ergo per Psalmistam dicitur: In me transierunt ire tue, et terrores tui conturbauerunt me . Interni quippe iudicis postquam ire pertranseunt, etiam terrores conturbant, quia iam aliud de damnatione patimur, et adhuc aliud de eterna ultione formidamus.  Gloriatio  autem monachi patientia in tribulationibus eius, et longanimitas cum caritate. Sancti uiri quanto magis se exterius despiciendo deiiciunt, tanto amplius interius reuelationum contemplatione pascuntur. Quos enim exterius in fletu continet conuallis humilitatis, eos interius subleuat ascensus contemplationis.



CAPUT XXX. De flagellis Dei.

 Ordinata est miseratio Dei, que prius hic hominem per flagella a peccatis emundat, et postea ab eterno supplicio liberat. Electus enim Dei doloribus uite huius atteritur, ut perfectior uite future premia lucretur. Nequaquam Deus delinquenti parcit: quoniam peccatorem  aut flagello temporali ad purgationem ferit, aut iudicio eterno puniendum relinquit, aut ipse in se homo penitendo punit quod male admisit; ac proinde est quod Deus delinquenti non parcit. Iusti per temporalia flagella ad eterna proficiunt gaudia. Ideoque et iustus in penis gaudere, et impius in prosperitatibus timere debet. Neque iusto neque reprobo Deus misericordiam et iustitiam abstrahit. Nam et bonos hic per afflictionem iudicat, et illic remunerat per miserationem; et malos hic remunerat per temporalem clementiam, et illic punit per eternam iustitiam. In hac enim uita Deus parcit impiis, et tamen non parcit electis; in illa parcet electis, non tamen parcet iniquis. Plus corripitur flagello, quia a Deo diligitur, si peccauerit, dicente Amos propheta:  Tantummodo uos cognoui ex omnibus nationibus terre, idcirco uisitabo super uos omnes iniquitates uestras . Nam quem diligit Dominus corripit, flagellat autem omnem filium quem recipit .  ualde necessarium est iustum in hac uita et uitiis tentari, et uerberari flagello, ut dum uitiis pulsatur, de uirtutibus non superbiat: dum uero aut animi aut carnis dolore atteritur, a mundi amore retrahitur.  Durius circa suos electos in hac uita Deus agit, ut dum fortioribus flagelli stimulis feriuntur, nullo oblectamento presentis uite delectentur, sed celestem patriam, ubi certa requies exspectatur, indesinenter desiderent. Admouendi sunt egri, ut eo se Dei filios sentiant, quo illos discipline flagella castigant. Nisi enim correptis  filiis hereditatem dare disponeret, erudire eos per molestias non curaret. Lapides sanctuarii Domini extra tunsi sunt, ut in constructione templi absque mallei sonitu ponerentur : quia uidelicet nunc foris per flagella tundimur, ut intus templo Dei postmodum sine disciplina et percussione disponamur, quatenus quidquid in nobis est superfluum, modo percussio resecet, et tunc sola nos in edificio concordia caritatis liget. Admonendi sunt egri quatenus patientie uirtutem seruent, ut incessanter quanta Redemptor noster ab iis quos creauerat pertulit mala considerent. Cur itaque asperum creditur, ut a Deo homo toleret flagella pro malis, si tanta Deus ab hominibus pertulit mala pro bonis,  Aut quis sane intelligentie de percussione sua ingratus existat, si ipse hinc sine flagello non exiit, qui huc sine peccato uenit.



CAPUT XXXI. De infirmitate carnis.

 Quosdam uidens Deus nolle proprio uoto corrigi, aduersitatum tangit stimulis; quosdam etiam presciens multum peccare posse in salutem, flagellat eos corporis infirmitate, ne peccent, ut eis utilius sit frangi languoribus ad salutem, quam manere incolumes ad damnationem. Qui ualentiores sunt et sani, utile est illis infirmari et non peccare, ne per uigorem salutis illicitis sordidentur cupiditatum et luxurie desideriis. Est perniciosa sanitas que ad inobedientiam hominem ducit,  est et salubris infirmitas, que per diuinam correptionem mentem a duritia frangit. Dixit sancta Syncletica, quia diabolus infirmitates quasdam expetendo aduersus eum qui tentandus est adhibet, ut per eas pusillanimes faciens monachos, conturbet caritatem eorum, quam habebant ad Deum. Sed quamuis concidatur corpus, et febribus ualidis inflammetur, insuper etiamsi intolerabilis sit afflictio, si quidem peccator es qui hec sustines, recordare futuri seculi penas, eternum ignem et iudicialia tormenta, et ita non deficies ab eis que in presenti contingunt: insuper et gaudebis quia uisitauit te Deus, et illud famosissimum dictum in lingua habeto, id est, Castigans castigauit me Dominus, et morti non tradidit me . Si ferrum es, spera adhibitum  tibi ignem, quia si iustus es, et hec pateris, de magnis ad maiora promoueris. Aurum es, sed per ignem probatior eris. Si febribus, si rigore frigoris castigaris, memor esto quod Scriptura dicit: Transiuimus per ignem et aquam, et duait nos in refrigerium . Si infirmitas molesta nobis fuerit, non contristemur, tanquam qui pro infirmitate et uulnere corporis non possumus stare ad orandum aut psallendum ad uocem. Hec autem omnia nobis proficient ad destruenda corporis desideria, quoniam ieiunia et labores propter turpes delectationes nobis constituta sunt. Si igitur egritudo ista retundit superflua, de his obseruandis ratio est. Sicut enim magno et forti medicamine exitialia ab egritudine corporis uitia reciduntur, et hec est magna uirtus,  quando infirmitatibus tolerantia adhibita, et gratiarum actio Deo fuerit missa. Si amittimus oculos, non feramus grauiter. Extollentie enim instrumentum amisimus et interioribus oculis gloriam Domini speculamur. Surdi facti sumus, non curemus, quia auditum uanum amisimus. Manus nostre ex aliqua passione debilitate sunt, sed interiores paratas habemus aduersus inimici tentationes. Infirmitas totum corpus nostrum tenet, sed interiori homini nostro sanitas crescit.



CAPUT XXXII. De tribulatione iustorum.

 Iustus in aduersis probari se recognoscat, non deiici. uiri sancti plus  formidant prospera mundi quam aduersa, quia Dei seruos prospera mundi deiiciunt, aduersa uero crudiunt. Ideoque sancti uiri constantia ita portare debet aduersa, ut frangi non queat. Tunc magis sunt Dei oculi super iustos, quando eos affligi ab iniquis prouidentia superna permittit. Nam tunc eis gaudia disponuntur eterna, quando presenti tribulatione probantur. Omnes uite huius tribulationes aquis comparantur pretereuntibus. Propterea quia si quid in hac uita tribulationis acciderit, non stat sed celeriter transit. Qui uite future premia diligenter excogitat, mala omnia uite presentis equanimiter portat: quoniam ex illius dulcedine huius amaritudinem temperat, et ex eternitate illius breuitatem huius despicit transitoriam. Quia uero qui in dolore  grauantur carnis, cupiditatis et luxurie et uitiorum ceterorum mala non appetunt, plus prodest saluti tentatio seculi quam prosperitas. Nam ex prosperitate in deterius itur, ex tentationis dolore in melius proficitur. Unusquisque ad tentationem animum preparare debet. Minus enim dum speratur, tentatio grauat; dure autem premit, si non sperata aduenerit. Sapientis est contra omnia aduersa ante meditari; nec euenire casus debet, quem non consilia eius preueniant.  Hec causa est quod ab iniustis iusti sinuntur affigi, ut scilicet dum futura audiunt bona que cupiunt, patiantur etiam mala presentia que perhorrescunt; atque ad faciliorem exitum dum amor prouocat, cruciatus impellat. Dauid Psalmista ait: Tu es mihi  refugium a pressura que circumdedit me, exsultatio mea, redime me a circumdantibus me . Ecce quasi in nocte pressuram nominat, et tamen liberatorem suum inter angustias exsultationem uocat. Foris quidem nox erat in circumdatione pressure, sed intus carmina resonabant de consolatione letitie. Electus quisque dum circumdari se pressuris narrat, et tamen Deum sibi exsultationem nominat, procul dubio quasi carmen in nocte cantat, ut ad subsequentis uite diem felix perueniat. Dixit quidam senex: Si uenerit homini tentatio  ut pusillanimis fiat et murmuret, tu tamen si te occupauerit infirmitas corporis, noli pusillanimis fieri, neque moleste suscipias, quia ipse Dominus pro te cogitat de omnibus.  Nunquid sine ipso uiuis? Patienter ergo ferre debes, et rogare eum ut donet tibi que expediunt, hoc est, ut quod uoluntas ipsius est facias, et sede cum patientia manducans quod habes in caritate.



CAPUT XXXIII. De tentationibus.

 Multis calamitatum tentationibus mens iusti in hac uita pulsatur, unde et optat ab hoc seculo funditus euelli, quo et erumnis careat, et fixam illic securitatem inueniat. Non amplius tentat electos diabolus, quam Dei uoluntas permittit. Tentando autem sanctorum profectibus seruit. Etsi nolens, utilitati tamen sanctorum seruit diabolus, quando eos tentationibus suis non decipit,  sed potius erudit. Sollicite hostis insidias intelligere pariter et cauere Dei seruum oportet, sicque innocentia uite existere simplicem, ut tamen oporteat cum simplicitate esse prudentem. Qui prudentiam simplicitati non miscet, iuxta prophetam, Columba est seducta, non habens cor . Sed ideo columba, quia simplex; ideo autem cor non habens, quia ignara prudentie est. In oculis electorum terror eius uilis est. Ab incredulis ut leo timetur; a fortibus in fide ut uermis contemnitur, atque ad momentum offensus repellitur. Diabolus enim serpens est lubricus, cuius si capiti, id est prime suggestioni, non resistitur, totus in interna cordis  illabitur. Tentationum diabolicarum initia fragilia sunt, que si non caueantur, sed per usum in consuetudinem  transeant, in nouissimis fortiter conualescunt, ita ut aut nunquam aut cum difficultate uincantur. Cum in tota uita diabolus preuaricari hominem cupiat, amplius tamen molitur in fine decipere. Hinc est quod in principio contra protoplastum serpenti est dictum : Et tu insidiaberis calcaneo eius; quia nimirum hominem quem diabolus in cursu preterite uite non decipit, in nouissimis supplantare disponit. Proinde quamuis quisque sit iustus, nunquam tamen tutum est ut sit in hac uita securus, sed semper humilis caueat, semperque ne in fine ruat sollicitus pertimescat. Diabolus sanctos homines non tenendo possidet, sed tentando persequitur. Nam quia non in eis intrinsecus regnat, contra eos extrinsecus pugnat; et qui interius amisit dominium,  exterius commouet bellum. Diabolus quando decipere quemquam querit, prius naturam uniuscuiusque intendit, et inde se applicat, unde aptum hominem ad peccandum inspexerit. Ex ea parte homines diabolus tentat, qua eos per excrescentem humorem facile inclinari ad uitia conspicit, ut secundum humoris conspersionem adhibeat et tentationem. Lege Balaam, qui in figura diaboli contra populum Domini ex ea parte precipit perniciosos pretendere laqueos, ex qua sensit eos facilius esse lapsuros . Nam et qui aquam alicubi deducit, non eam per aliam partem mittit, nisi ubi impetum eius intendit. Aliud est intrare in mentem cuiusquam diabolum, aliud uero inhabitare. Nam et in corda sanctorum ingreditur, dum malas suggestiones insinuat; sed non  habitat in eis, quia in suum corpus non eos traducit [Al., transducit]. Qui uero in corpore eius sunt ipsos inhabitat, quia ipsi sunt templum eius. Etsi subrepat mentibus electorum diabolus, non autem in eis requiescit, sicut in cordibus reproborum, nam calore fidei mox excitatur, ut exeat ab electis. Nonnulli iam auido ore diabolus deuorauerat, rursus diuini iudicii occulta miseratione ab eius ore eripiuntur et saluti restituuntur. Nam sepe multos quos antiquus hostis luxurie uoragine mersos tenuit, potentia diuina per penitentiam ab eius faucibus traxit. Multa iustus aduersa in anima patitur instigatione demonum, sed talibus tentamentis perire uite eterne non potest, quia pius Dominus ad damnationem culpe  non reputat, quod de sue maiestatis permissu nolens qui patitur portat. Nam ibi peccamus ubi per cupiditatem uel uoluntatem deflectimus. Ubi uero uiolenter addicimur, etsi facinus aut flagitium non est, miseria tamen pro flagitio et facinere est. Sed qui Deum pro irrogata laudat miseria, commisso procul dubio caret facinore.



CAPUT XXXIu. De multimodis peccatis.

 Quatuor modis committitur peccatum in corde, quatuor perpetratur et opere. Admittitur in corde, suggestione demonum, delectatione carnis, consensione mentis, defensione elationis. Committitur opere, nunc latenter, nunc palam, nunc consuetudine, nunc desperatione.  Istis ergo gradibus et corde delinquitur, et opere perpetratur.  Tribus modis peccatum geritur, hoc est, ignorantia, infirmitate, industria. Grauius est infirmitate quam ignorantia delinquere: grauius industria quam infirmitate peccare. Industria namque peccat qui studio ac deliberatione mentis malum agit. Infirmitate autem, qui casu uel precipitatione delinquit. Nequius autem et de industria peccant, qui non solum non bene uiuunt, sed etiam et bene uiuentes  a ueritate diuertunt. Sunt peccata leuia que ab incipientibus quotidiana satisfactione purgantur, que tamen a perfectis uiris uelut magna crimina euitantur. Quid autem homines de magnis sceleribus agere debent, quando etiam perfecti leuia queque delicta  quasi grauissima lugent? Experimento minorum peccatorum maiora committi non debent peccata, ne durius feriantur pro magnis sceleribus, qui de paruis corrigi non nouerunt. Iudicio autem diuino in reatum nequiorem labuntur, qui distringere minora sua facta contemnunt. Multi a crimine corruunt in crimen, qui Dei cognitionem habentes, timorem eius negligunt, et quem nouerunt per scientiam, per actionem non uenerantur. Ideoque sinuntur diuino iudicio punienda committere, et in penam commisso facinori facinus deterius addere. Sepe peccatum alterius peccati causa est, quod dum committitur, aliud ex ipso quasi sua soboles oritur: sicut nasci solet libido ex nimia uentris ingluuie. Pena uero peccati peccatum admittitur, quando pro merito  cuiusque peccati Deo deserente in aliud peccatum deterius itur, de quo amplius qui admiserit sordidetur. Ergo precedens peccatum causa est sequentis peccati, sequens uero peccatum pena est precedentis delicti. Precedentia itaque peccata sequentium sunt criminum causa, ut illa que sequuntur sint precedentium pena. Precedentium peccatorum pena ipsa uocatur induratio, ueniens de diuina iustitia. Hinc est quod ait propheta: Indurasti cor nostrum, ne timeremus te . Aliud est non peccare amore dilectionis Dei, aliud timore supplicii. Qui enim amore caritatis Dei non peccat, horrescit omne malum, amplectendo iustitie bonum; nec cum delectat peccatum, etiamsi sceleris impunitas promittatur.  Qui uero sola pena supplicii in se uitia reprimit, quamuis non expleat opus peccati, uiuit tamen in eo uoluntas peccandi, doletque sibi illicitum, quod lex prohibere dignoscitur. Ille ergo mercedem boni operis percipit, qui amando iustitiam facit, non is qui eam solo metu penarum inuitus custodit. Omne peccatum antequam admittatur, amplius pertimescitur. Quamuis autem graue sit, dum in usum uenerit, leue existimatur, et sine ullo metu committitur. Istis fomitibus quasi quibusdam gradibus coalescit omne peccatum. Cogitatio namque praua delectationem parit, delectatio consensionem, consensio actionem, actio consuetudinem, consuetudo necessitatem. Sicque his uinculis homo implicatus quadam catena uitiorum tenetur astrictus, ita ut ab  ea euelli nequaquam ualeat, nisi diuina gratia manum iacentis apprehendat. Peccatum admittere, cadere est in puteum. Consuetudinem uero peccandi facere, os putei est coangustare, ne is qui ceciderit ualeat exire. Sed interdum etiam tales Deus liberat, dum eorum desperationem ad conuersionem libertatis commutat. Ipso enim miserante, peccata dimittuntur, quo protegente fit ne in deterius peccando eatur. Propterea metuendum est confidentibus ita posse saluari, ne forte dum exspectamus a uitiis sanari, et uitia multiplicemus, et salutem non adipiscamur. Ergo studeamus aut non cadere, aut cito conuersi a lapsu consurgere. Mora peccandi immanitatem facit sceleris. Unde et propheta: ue, inquit, qui trahitis iniquitatem in funiculis uanitatis, et quasi  uinculum plaustri peccatum . Trahit enim iniquitatem ut funiculum, qui tardat conuerti ad Deum. Trahere enim iniquitatem est moram facere iniquitati. Unde et Psalmista: Prolongauerunt iniquitates suas: Dominus iustus concidit ceruices peccatorum .



CAPUT XXXu. Ut post ruinam quis surgere queat.

 Peccata carnis experti, saltem post naufragium peccare metuant, et perditionis sue discrimina uel cognita perhorrescant. Dicendum est lapsis ut preterita peccata considerent, atque imminentia deuitent, quatenus transactas culpas ad memoriam reuocent, et pollui in futuris erubescant. Admonendi  sunt peccata carnis experti, ut uigilanti cura conspiciant post delicta nobis ad se redeuntibus Deus quomodo sinum sue pietatis expandat, dicens nobis per prophetam: Erunt oculi tui uidentes preceptorem tuum, et aures tue audient uerbum post tergum monentis. Hec est uia, ambulate per eam, etc. . Omnipotens Deus quasi post tergum nos subsequens monet, quia etiam post culpam ad se redire persuadet. Auersum reuocat, commissa non respicit, reuertenti sinum pietatis expandit. uocem ergo post tergum monentis audimus, si post peccata humili et contrito corde reuertimur. Debemus igitur pietatem uocantis erubescere, si iustitiam nolumus formidare, quia tanto grauiori improbitate contemnitur, quanto  et contemptus adhuc uocare non dedignatur.  Per Micheam prophetam Dominus dicit: Et uenies usque ad Babylonem, ibi liberaberis . Babylon quippe confusio interpretatur. Sepe enim qui postquam in confusione uitiorum ceciderit, erubescens mala que perpetrauit, ad penitentiam redit, seque a suis lapsibus bene uiuendo, erigit. Quid ergo iste, nisi usque ad Babylonem uenit, et ibi liberatus est? Nonnunquam quisquam erubescens mala que fecit, contra se erigit, et bene operando ad statum rectitudinis redit. In Babylone itaque liberatus est, qui per diuinam gratiam ostenditur etiam de confusione saluatus. Propheta ergo ad transmigrationem loquitur, cum illos increpat, qui a statu rectitudinis ad erroris  uitia in transmigratione ceciderunt. Frater interrogauit senem dicens: Si incurrerit monachus in peccatum, et affligatur pro eo quia de profectu in deteriorem statum peruenerit, et laboret donec resurgat? Respondens autem senex dixit: Monachus in tentationem incurrens, sic est tanquam domus que cecidit. Et si sobrius fuerit in cogitatione sua, reedificat eam inueniens materias ad edificium profuturas, habens posita fundamenta, et lapides et arenam, et cetera que sunt edificationi necessaria, et ita uelociter eius fabrica proficit. Ita est monachus, si in tentationem ceciderit, et conuersus fuerit ad Dominum, habet plurimum apparatum, meditationem diuine legis, psalmodiam, opus manuum, que sunt fundamenta edificii spiritualis.



CAPUT XXXuI. De cogitatione.

 Bipartita est causa peccandi, id est, opere et cogitatione, quorum unum iniquitas dicitur, quod opere geritur; aliud iniustitia, quod cogitatione admittitur. Prius autem actio resecanda est, postea cogitatio; prius praua opera, postmodum desideria. uicissim autem a cogitatione opera procedunt, et ab opere cogitatio nascitur. Quamuis et si ab opero malo quisque uacet, pro solius tamen praue cogitationis malitia non erit innocens. Unde et Dominus per Isaiam: Auferte, inquit, malum cogitationum uestrarum ab oculis meis . Non enim solum factis, sed et cogitationibus delinquimus, si eis illicite occurrentibus delectemur.  Sicut uipera a filiis in utero positis lacerata perimitur, ita nos cogitationes nostre intra nos enutrite occidunt, et concepte interius uipereo ueneno consumunt, animamque nostram crudeli uulnere perimunt. Dum unusquisque diuina illuminatione peruenitur, statim molestiis turpium cogitationum pulsatur. Sed Dei seruus iudicio timoris Dei tentamenta a semetipso reiicit, bonisque introiectis cogitationibus turpes a se repellit. Magna obseruatio circa cordis est custodiam adhibenda, quia aut bone aut male rei ibi consistit origo. Nam, sicut scriptum est. ex corde exeunt cogitationes male , unde si prius praue cogitationi resistimus, in lapsum operis non incurrimus.  Plerumque  ex bonis operibus discimus quantam uite munditiam in cogitatione construamus. Pene cuncta bona opera ex cogitatione prodeunt, sed sunt nonnulla cogitationis acumina, que ex operatione nascuntur. Nam sicut ab animo opus sumitur, ita rursus ab opere animus eruditur. ualde necesse est ut cum cogitatio extra usum ducitur, protinus mentis oculus ad opera transacta reuocetur. In sola nonnunquam cogitatione delinquitur, et quia usque ad opus non peruenit culpa, neque ad cruciatum peruenit penitentia.  Sed cogitata afflictio mentem citius erigit, quia nimirum tantummodo cogitata iniquitas polluit. Sepe namque hoc quod a conspectu iudicis iam fletu interueniente deletum est,  ad animum per cogitationem redit, et deuicta culpa ad delectationem rursus inserpere nititur, atque in antiquo certamine diutina pulsatione reparatur, ita ut quod prius erat in corpore, hoc importuna cogitatione postmodum uersetur in mente. Cum nichil foris opere agitur, sed sola intus cogitatione peccatur, districto se reatu mens obligat, nisi hoc sollicitis lamentis tergat. Plerumque aurem cordis terrenarum cogitationum turba dum perstrepit, claudit; atque intra secretarium mentis quanto minus curarum tumultuantium sonus compescitur, tanto amplius uox presidentis iudicis non auditur. Nonnunquam in ipso orationis nostre sacrificio importune se cogitationes ingerunt, que hoc rapere uel maculare ualeant quod in nobis Deo flentes immolamus. Omnes qui uel illicita  appetunt, uel in hoc mundo uideri aliquid uolunt, densis cogitationum tumultibus in corde comprimuntur. Mare significat mentem hominis, et quasi fluctus maris sunt cogitationes mentis, que aliquando per iram tumescunt, per Dei gratiam tranquille fiunt, per odium cum amaritudine defluunt. Mens quippe humana quot tentationes patitur, quasi tot flatibus mouetur. Plerumque mentem hominis tumultus cogitationum deprimit, ira perturbat, et cum recedit ira, succedit inepta letitia. Frater quidam interrogauit quosdam Patrum utrum polluitur homo quando res sordidas cogitat? Et alii dicebant: Etiam polluitur; non possumus saluari nos, qui idiote sumus. Sed hoc pertinet ad salutem, si ea que cogitamus corporaliter non fecerimus. Dixit quidam senex: Non  quia intrant cogitationes male in nos, condemnamur ex eo: sed si male utimur cogitationibus et illis assensum prebemus. Fit enim ut et per cogitationes naufragium patiamur, et pro cogitationibus coronemur.



CAPUT XXXuII. De sermone.

 Cum quedam parua uitiorum uerba non euitamus, magno lingue prolabimur crimine, et dum facta quedam non grauia libere ac sine metu committimus, ad peiora scelera horrenda peccandi consuetudine labimur. uani sermones in ore Christiani esse non debent. Nam sicut malos mores bona colloquia corrigunt, ita praua colloquia bonos mores corrumpunt . Custodia ori  ponitur , dum quisque non se iustum, sed  peccatorem fatetur. Manum super os ponit , qui bonis operibus lingue excessum operit. Manum super os ponit, qui male locutionis culpas bone actionis uelamine tegit. Quadrimoda est dicendi ratio, qua preuidendum est, quid, quando, cui uel quomodo, aliquid proferatur. Bonum quippe bene loquitur, qui ea que recta sunt humiliter annuntiat. Corde bene loquitur, qui caritatem non simulat. Ore bene loquitur, qui ueritatem annuntiat. Factis bene loquitur, qui alios bonis exemplis edificat. Mali mala respondent pro bonis, et aduersa pro prosperis. Boni bona respondent pro malis, et prospera pro aduersis. Aduersus conuicium lingue fortitudo adhibenda est patientie,  ut tentatio uerbi que foris impugnat, tolerantie uirtute deuicta discedat. Dicebat quidam Patrum quia dum sederent aliquando seniores, et loquerentur sermonem de edificationibus, erat inter eos unus prouidus, et uidit angelos manus agitantes et lauantes eos. Ut autem locutio uenisset secularis, discedebant angeli, et uolutabantur porci in medio eorum pleni fetoribus, et polluerunt eos. Cum autem rursus loquerentur de edificatione, uenientes iterum angeli lauabant eos. uenerunt ergo aliquando senes ad abbatem Antonium, et erat cum eis etiam abbas Ioseph. uolens autem abbas Antonius probare eos, mouit sermonem de Scripturis sanctis, et cepit interrogare a iunioribus quid esset hoc aut illud uerbum? Et singuli eorum dicebant, prout poterant. Ille  autem dicebat: Necdum inuenistis. Post omnes uero dixit abbati Ioseph: Tu quomodo dicis uerbum hoc? Et ille respondit: Nescio. Et dixit abbas Antonius: uere abbas Ioseph solus inuenit uiam, qui nescire se respondit. Frater quidam interrogauit senem dicens: Si quis fratrum attulit ad me de foris sermones, uis, abba, dicam ei ut non eos afferat ad me? Et respondit ei senex: Noli. Et dicit frater: Quare? Respondit senex: Quia nec nos potuimus id custodire. Et dixit frater: Quid ergo debet fieri? Et respondit ei senex. Si uolumus taciturnitatem seruare, sufficit proximo modus ipse.



CAPUT XXXuIII. De taciturnitate.

Lingua discrete frenanda est, non insolubiliter  obliganda. Scriptum namque est: Sapiens tacebit usque ad tempus , ut nimirum cum opportunum considerat, postposita censura silentii, loquendo que congruunt in usum se utilitatis impendat. De tacendi atque loquendi censura per Salomonem dicitur: Tempus tacendi, et tempus loquendi . Discrete quippe uicissitudinum pensanda sunt tempora, ne aut cum restringi lingua debet, per uerba inutiliter defluat, aut cum loqui utiliter potest, semetipsam pigre restringat.  Quanta sit utilitas taciturnitatis Psalmista considerans ait: Pone, Domine, custodiam ori meo, et ostium circumstantie labiis meis . Non enim poni ori suo parietem, sed ostium  petit, quod uidelicet aperitur et clauditur. Unde et nobis caute dicendum est, quatenus os discrete et congruo tempore uox aperiat, et rursum congruo taciturnitas claudat. Admonendi sunt enim singuli ut si proximos sicut se diligunt, minime illis taceant unde eos iuste reprehendunt. uocis medicamine utrorumque saluti concurritur, dum ab illo qui infert actio praua compescitur, et ab hoc qui sustinet doloris feruor uulnere aperto temperatur.  Qui proximorum mala respiciunt, et tamen in silentio linguam premunt, quasi conspectis uulneribus usum medicamini subtrahunt, et eo mortis auctores fiunt, quo uirus quod poterant curare noluerunt. Frater quidam interrogauit paruulum monachum dicens: Bonum est loqui,  an tacere? Dicit ei puer ille: Si sunt uerba otiosa, dimitte ea: si autem bona sunt uerba, non diu pertrahas, sed cito incide quod loqueris, et quiesce tu. Dixit senex quidam: Taciturnitati operam da, et nichil cogites, et intende cogitationi tue, siue quiescens in lecto, siue surgens cum timore Dei, et hec faciens, malignorum impetus non timebis. Dixit abbas pastor: Quia interrogauit abbas Moyses fratrem Zacariam tempore quo moriebatur, dicens: Quid uides? Et ille dixi ei: Nihil melius quam tacere, Pater. Dixit ei: uerum est, fili, tace. Dixit quidam abbati Ammoni: Si sit necessitas cum uicino loquendi, uidetur tibi ut de Scripturis cum eo loquar, an de uerbis et sententiis seniorum? Dixitque ei senex: Si non potes tacere, bonum est magis ut de uerbis  seniorum loquaris, quam de Scriptura. Periculum enim est non paruum. Dixit senex: Quia homo si uerbum quidem habeat, opera autem non habeat, assimilabitur arbori habenti folia, fructum autem non. Sicut enim arbor fructibus plena etiam foliis uiridis, ita et sermo consequitur hominem qui habet opera bona.



CAPUT XXXIX. De multiloquio.

Scriptum est: In mutiloquio non effugies peccatum . Et: Qui multis utitur uerbis, ledit animam suam . Et, uir linguosus non dirigetur super terram . Et si in multiloquio extollamur, coram Domino non absoluimur. Unde melius est ut illud Dominum rogantes dicamus: Pone, Domine, custodiam ori meo, et ostium circumstantie labiis  meis . Et: Non declines cor meum in uerba malitie . [Gregor., lib. uII, c. 25, in c. uI Iob.] Admonendi sunt multiloquio uacantes, ut uigilantes aspiciant, quanto a rectitudinis statu depereunt, dum per multiplicia uerba dilabuntur. Humana etenim mens aque more circumclusa, ad superiora colligitur, quia illud repetit unde descendit, et relaxata deperit, quia se per infima inutiliter spargit. Qui superuacuis uerbis a silentii sui censura dissipatur, quasi tot riuis extra se ducitur, unde et redire interius mens ad sui cognitionem non sufficit, quia per multiloquium sparsa a secreto se intime considerationis excludit. Totam uero se insidiantis hostis uulneribus detegit, quia se munitione custodie non circumcludit.  In Prouerbiis scriptum est : Sicut urbs patens et absque murorum ambitu, ita uir qui non potest in loquendo cohibere spiritum suum. Quia enim murorum silentium non habet, patet inimici iaculis ciuitas mentis, et cum se per uerba extra semetipsam eiicit, apertam se aduersario ostendit.  Plerumque per quosdam gradus desidiosa mens in foueam lapsa impellitur, et dum otiosa uerba cauere negligimus, ad noxia peruenimus, ut prius loqui aliena libeat, et postmodum detractionibus uitam eorum de quibus loquimur mordeat, ad extremum uero usque ad apertas lingua contumelias erumpat. Per effrenationem lingue seminantur stimuli, oriuntur rixe, accenduntur faces odiorum, pax exstinguitur cordium.  Quia multiloquio quisque deseruiens, rectitudinem iustitie tenere nequaquam possit, testatur Propheta qui ait: uir linguosus non dirigetur super terram . Hinc Salomon iterum ait: In multiloquio peccatum non deerit . Isaias propheta ait: Cultus iustitie silentium . uidelicet indicans quia mentis iustitia desolatur, quando ab immoderata locutione non parcitur. Hinc Iacobus ait: Si quis putat se religiosum esse, non refrenans linguam suam, sed seducens cor suum, huius uana est religio . Praui quidem homines, sicut in sensu leues sunt, ita in locutione precipites, et reticere pertractando negligunt que loquuntur, sed quod leuis conscientia concipit, leuior protinus lingua producit. Per semetipsam nos ueritas  admonet dicens: Omne uerbum otiosum quod locuti fuerint homines, reddent de eo rationem in die iudicii . Otiosum quippe uerbum est, quod aut ratione iuste necessitatis, aut intentione pie utilitatis caret. Si ergo ratio de otioso sermone exigitur, pensemus que pena multiloquio maneat, in quo etiam per noxia uerba peccatur. Dixit aliquando etiam abbas Sysois: Crede, crede, quia ecce triginta annos habeo, quod non deprecor Deum propter peccatum, sed orans hoc dico: Domine Iesu Christe, protege me a lingua mea: et usque nunc per singulos dies corruo per ipsam et delinquo. Abbas Macarius maior in Scythi dicebat fratribus: Post missas Ecclesie fugite fratres. Et dixit ei unus frater: Pater, quo habemus fugere amplius a solitudine  ista? Et ille respondebat digitum suum ponendo in ore, dicens: Istud est quod fugiendum dico. Et sic intrauit in cellam suam, et claudens ostium, sedebat solus. Dixit abbas Sysois: Quia peregrinatio nostra in hoc est ut teneat homo os suum. Dixit abbas Hyperitius: Monachus qui non retinet linguam suam in tempore furoris, neque passiones ceteras poterit aliquando prohibere. Dixit abbas Longinus abbati Lucio: Habeo tres cogitationes: unam, ut ad peregrina pergam. Et respondit ei senex: Si non tenueris linguam, quocunque perrexeris, non eris peregrinas. Sed refrena hic linguam tuam, et eris etiam hic peregrinus. Frater interrogauit abbatem Sysoi, dicens: Desidero custodire cor meum. Dicit ei senex: Et quomodo  possumus custodire cor nostrum, si lingua nostra ianuam apertam habuerit? Frater interrogauit abbatem Pastorem dicens: Quomodo oportet monachum sedere in cella: Et respondit: Quantum ad id quod in manifesto est, hoc est, ut faciat opus manuum, et semel comedat, et taceat, et meditetur. Occulte enim proficere potest in cella, hoc est, ut redarguat semetipsum de propriis excessibus unusquisque in omni loco ad quem perrexerit.



CAPUT XL. De collatione.

 Cum sit utilis ad instruendum lectio, adhibita tamen collatione, maiorem intelligentiam prebet. Melius est enim conferre quam legere. Collatio docibilitatem facit,  Nam propositis interrogationibus cunctatio rerum excluditur, et sepe obiectionibus latens ueritas approbatur. Quod enim obscurum est aut dubium, conferendo cito perspicitur. Sicut instruere solet collatio, ita contentio destruit. Hec enim relicto sensu ueritatis, lites generat, et pugnando uerbis, etiam in Deum blasphemat. Lectio memorie auxilio eget. Quod si fuerit naturaliter tardior, frequenti tamen meditatione acuitur, ac legendi assiduitate colligitur. Sepe prolixa lectio longitudinis causa memoriam legentis oblitterat. Quod si breuis sit, submotoque libro sententia retractatur in animo, tunc sine labore legitur: et ea que lecta sunt recolendo, memoria minime excidunt. Acceptabilior est sensibus  lectio tacita, quam aperta. Amplius enim intellectus instruitur, quando uox legentis quiescit, et sub silentio lingua mouetur. Nam clare legendo, et corpus lassatur, et uocis acumen obtunditur.  Dixit abbas Pelagius: Oportet animam secundum Christi uoluntatem conuersantem, aut discere fideliter que nescit, aut docere manifeste quod nouit. Si autem utrumque cum possit non uult, insanie morbo laborat. Initium enim recedendi a Deo, fastidium doctrine est. Dixit abbas Pastor: Quia qui querulus est, monachus non est; qui fratri suo detrahit, monachus non est; qui iracundus est, monachus non est; qui autem uere monachus est, semper est humilis et quietus, et caritate plenus, et timorem Dei pre oculis habet, et cor suum custodit.  Interrogatus senex quid est quod legitur, uia angusta et arcta, respondens senex, ait: Angusta et arcta uia est, ut cogitationibus suis homo uiolentiam faciat, et abscidat propter Deum uoluntates suas. Hoc est etiam quod scriptum est: Ecce nos reliquimus omnia, et secuti sumus te . Dixit senex: Debet monachus quotidie mane et sero cogitare in semetipso, quid fecit eorum que uult Deus, et que non fecit: et ita tractans omnem uitam suam penitentiam agendo, monachus esse potest. Dixit senex: Dormiente te, aut surgente, uel aliud quid faciente, si fuerit Deus ante oculos tuos, in nullo te inimicus poterit deterrere, et si talis cogitatio manserit in homine, etiam Dei uirtus manet in eo.



CAPUT XLI. De dilectione proximi, et correctione fraterna.

Duo sunt erga dilectionem proximi conseruanda; unum ne malum quis inferat, alterum ut bonum impendat. Primum ut caueat ledere, sequens ut discat totum patrare. Amicitia est animorum societas. Hec quippe a duobus incipit. Nam minus quam inter duos dilectio esse non poterit. Tunc uere amicus amatur, si non pro se, sed pro Deo ametur. Qui uero pro se amicum diligit, insipienter eum amplectitur. Multum in terra demersus est, qui carnaliter hominem moriturum plus diligit quam oportet.  Non debet uitia aliena corripere, qui adhuc uitiorum contagionibus seruit. Improbum est enim arguere quemquam in alio,  quod adhuc reprehendit in semetipso. Qui ueraciter uult sanare ac corripere fraternam infirmitatem, talem se prestare fraterne utilitati studeat, ut eum quem corripere cupit, humili corde admoneat; hoc faciens ex compassione quasi communis periculi, ne forte et ipse subiiciatur tentationi. Sicut uiri spirituales alieni peccati emendationem exspectant, ita proterui delinquentibus deridendo insultant. Et quantum in ipsis est, eos insanabiles putant, nec declinant cor ad compatiendi misericordiam, sed superuenientes detestantur atque blasphemant. Plerique correptionem suam officium caritatis existimant. Plerique uero hoc ipsum quod ex caritate corripiuntur ad iniurie contumeliam trahunt. Unde euenit ut ex eo deteriores efficiantur, per quod  emendari obediendo potuerunt. Salubriter accipiunt iusti quoties de suis excessibus arguuntur. Iniquis molesta est ueritas, et amara disciplina iustitie; nec delectantur nisi placentia proprie imbecillitatis. Corda reproborum lubrica sunt ad malum consentiendum et fluxa, ad bonum uero consentiendum durissima. De talibus Salomon ait: Qui erudit derisorem, ipse sibi facit iniuriam . De bono autem: Doce iustum  et festinabit accipere. In odium enim contra corripientem se, uertitur malus. . Sed si ab increpatione illius idcirco reticemus, quia contra nos insurgere odia formidamus, non iam lucra Dei, sed nostra procul dubio querimus. Sciendum magnopere est quod nonnunquam cum redarguuntur praui, deteriores  existunt, nosque magnis odiis insequuntur. Ipsis ergo et non nobis parcimus, si ab eorum redargutione pro eorum amore cessamus. Unde necesse est nobis ut aliquando toleremus tacendo quod sunt, quatenus in nobis discant uidendo quod non sunt. Non est omnino iusto timendum, ne dum quisque corripitur, contumelias inferat, sed ne tractus ad odium, peior fiat. Cauendum summopere est ne immoderate linguam loquacitas pertrahat, eamque ad lasciuiam obtrectationis extendat, ne odium malitia excitet, et usque ad iacula maledictionis inclinet. Hinc Salomon ait. Argue sapientem, et amabit te, insipientem, et adiiciet odisse te. Qui diligit disciplinam, diligit sensum. Nam qui odit arguentem se,  stultus est . Sed quia Apostolus ait: Corripite inquietos, consolamini pusillanimes, suscipite infirmos, patientes estote ad omnes , necesse est ut hic pia Patrum correptionis ponamus exempla. Offendit aliquando frater in congregatione, et expulsus est foras. Expulsus autem de congregatione, misit se in carectum, et flebat ibi. Contigit autem ut alii fratres euntes ad abbatem pastorem, audirent eum plorantem. Qui descendentes ad eum, inuenerunt eum magno labore constrictum, et rogauerunt eum ut iret ad senem illum solitarium, et non acquieuit, dicens: In hoc loco moriar ego. uenerunt autem fratres ad abbatem Pastorem, et narrauerunt ei de eo. Et rogauit eos, ut irent ad eum dicentes: Abbas Pastor uocat te ad se. Quod cum ei dixissent,  perrexit ad eum. Et uidens eum senex afflictum, surrexit et osculatus est eum. Et adgaudens ei rogabat ut sumeret cibum. Qui et ita fecit. Frater interrogauit abbatem Pastorem dicens: Feci peccatum grande, et uolo triennium penitere. Dixit autem ei abbas Pastor: Multum est. Et dixit ei frater: Iubes unum annum. Et dixit iterum senex: Multum est. Qui autem presentes erant, dicebant usque ad quadraginta dies. Senex iterum dixit: Multum est. Et adiecit dicens: Ego puto quia si toto corde homo penitentiam agat, etiam triduanam penitentiam suscipiat Deus. Interrogauit abbas Ioseph abbatem Pastorem. dicens: Quomodo opus est ieiunare? Et dixit abbas Pastor: Ego uolo ut quotidie quis manducans, paululum subtrahat sibi ne satietur. Et dixit ei abbas  Ioseph: Ergo quando eras iuuenis, non ieiunabas biduanas? Dixit senex: Crede mihi, frater, quia et triduanas, et hebdomadam. Sed hec omnia probauerunt senes magni, et inuenerunt quia bonum est quotidie manducare, parum sibi subtrahendo, et ostenderunt nobis uiam hanc regalem, quia leuior est et facilis.



CAPUT XLII. De zelo pastoris officii.

 Omnis spiritualis zelus doctoris animum frigit, quia ualde cruciatur dum infirmos quosque eterna deserere, rebus temporalibus delectari conspicit. Nullum quippe omnipotenti Deo tale est sacrificium, quale est zelus animarum, sicut Psalmista ait: Zelus domus tue comedit me . Quantum frixura cordis que  pro spirituali zelo agitur, omnipotenti Domino placet, aperte ostenditur, cum offerri per legem simila in sacrificio iubetur. Scriptum quippe est: In sartagine oleo conspersa frigatur, offeretque eam calidam in odorem suauissimum Domino sacerdos, qui patri iure successerit, et tota cremabitur in altari . Tunc simila in sartagine frigitur, cum munda mens iusti per zeli sancti ardorem crematur. Que conspergi oleo precipitur, id est, cum per caritatis et misericordie uiscera in conspectu omnipotentis Dei ardet et lucet. Unde et calida in odorem suauissimum Domino offerri precipitur, quia si amorem zelus non habet, ea que de sartagine offertur, calorem simila amisit. Notandum ualde est quis similam  offerre precipitur, uidelicet sacerdos patri iure successerit. Ille enim sacerdos patri iure succedit qui esse se omnipotentis Dei filium moribus demonstrat, et qui a nobilitate intima, operum suorum ignobilitate non discrepat. Que in altari tota cremari precipitur, ut uidelicet holocaustum fiat. Simila itaque in sartagine est munda mens iusti in zeli spiritualis afflictione, que per sollicitudinem animarum frigitur, et non solum sacrificium, sed etiam holocaustum Domino esse deputatur. Sumamus ergo sartaginem ferream, et ponamus eam murum ferreum inter nos et ciuitatem , id est, assumamus zelum fortem, ut inter nos et auditoris nostri animam inueniamus hanc postmodum fortem munitionem. Tunc enim hunc murum ferreum inuenturi sumus,  si nunc eum fortiter tenemus, uidelicet docendo, custodiendo, suadendo, increpando, mulcendo, terrendo, aliquando leniter, aliquando etiam seuerius agendo.  Necesse est ut hoc ante omnia qui zelo rectitudinis mouetur, attendat, ne ira extra mentis dominium transeat: sed in ultionem peccati tempus modumque considerans, surgentis animi perturbationem subtilius retractando restringat, animositatem reprimat, et motus feruidos sub equitate disponat, ut eo fiat iustior ultor alienus, quo prius exstitit uictor suus. Qui zelo rectitudinis mouetur, sic culpas delinquentium corrigat, ut ante ipse qui corrigit, per patientiam crescat, ut feruorem suum transcendendo diiudicet, ne intemperanter excitatus ipso zelo rectitutidinis, longe a rectitudine  suberret.



CAPUT XLIII. De doctrine discretione.

 Non omnibus una eademque doctrina est adhibenda, sed pro qualitate morum diuerse sint exhortationes doctorum. Nam quosdam increpatio dura, quosdam uero exhortatio corrigit blanda. Sicut periti medici ad uarios corporis morbos diuerso medicamine seruiunt, ita ut iuxta uulnerum uarietatem medicina diuersa sit: sic et doctor Ecclesie singulis quibusque congruum doctrine remedium adhibebit, et quid cuique oporteat pro etate, pro sexu ac professione annuntiabit. Prima quippe prudentie uirtus est, eam quam docere oporteat estimare personam. Aliter est agendum  erga eos qui nostro committuntur regimini, si offendunt, atque aliter cum iis qui nobis commissi non sunt. Qui si iusti sunt, uenerandi sunt; si uero delinquunt, pro sola caritate, ut locus est, corripiendi sunt, non tamen cum seueritate, sicut ii qui nobis regendi commissi sunt. Pro malo merito plebis aufertur doctrina predicationis. Pro bono merito audientis, tribuitur sermo doctori. In potestate diuina consistit, cui uelit Deus doctrine uerbum dare, uel cui auferre. Et hoc aut pro dicentis aut pro audientis fit merito, ut modo pro culpa plebis auferatur sermo doctori, modo uero pro utriusque [Al., utilibus] meritis tribuatur. Qui docendi accipit officium, interdum ad tempus facta proximi taceat, que statim  corrigere nequaquam existimat. Nam si corrigere potest et dissimulat, uerum est quod consensum erroris alieni habeat. Plerumque sancti doctores pro mali pertinacia, quia iniquos emendare nequeunt, his tacere disponunt: sed calorem spiritus quo aguntur ferre non sustinentes, iterum in increpationem prosiliunt iniquorum. Qui presunt, pro subditorum iniquitate damnantur, si eos aut ignorantes non erudiant, aut peccantes non arguant: dicente Domino ad prophetam: Speculatorem te dedi domui Isrel. Si non fueris locutus, ut se custodiat impius a uia sua, ille in iniquitate sua morietur, sanguinem autem eius de manu tua requiram . Qui preest curam debet habere de iis qui pereunt, ut eius redargutione aut corrigantur a peccatis, aut si  incorrigibiles existunt, ab Ecclesia separentur. Qui blando uerbo castigatus non corrigitur, acrius necesse est ut arguatur. Cum dolore enim abscindenda sunt, que leniter sanari non possunt. Qui admonitus secrete corrigi de peccato negligit, publice arguendus est, ut uulnus quod occulte sanari nescit, manifeste debeat emendari. Manifesta peccata non sunt occulta correctione purganda. Palam enim sunt arguendi qui palam nocent, ut dum aperta obiurgatione sanantur, ii qui eos imitando deliquerant, corrigantur. Dum unus corripitur, plurimi emendantur. Melius est enim ut pro multorum saluatione unus condemnetur, quam pro unius licentia multi periclitentur. Ita ergo delinquenti sermo est proferendus, sicut eius qui corripitur expostulat salus. Quod si  opus est aliquam medicamenti salutem uerbo increpationis aspergere, lenitatem tamen corde opus est retinere. Doctores nonnunquam duris feriunt increpationibus subditos, qui tamen a caritate eorum quos corripiunt, non recedunt.  Magna est discipline magisterii subtilitas discretionis, quatenus quisque rector culpas delinquentium discrete nouerit parcere, et pie resecare. Qui autem sic dimittunt peccata ut non corrigant, aut sic quasi corrigendo feriunt, ut non dimittant, discretionis spiritum habent. Scriptum est in libro Genesis: Sirecte offeras, et recte non diuidas, peccasti . [Gregor., lib. III Expos. mor., c. 9 et 10, et l. I super Ezech., hom. 11.] Oblata recte diuidere, est quelibet bona nostra studia discernendo pensare.  Quod nimirum qui agere dissimulat, etiam recte offerens peccat. Sepe quod bono studio gerimus, dum discernere caute negligimus, quo iudicetur fine, nescimus; et nonnunquam hoc fit reatus criminis, quod putatur causa uirtutis. Recte ergo offerimus, cum bono studio bonum opus agimus; sed recte non diuidimus, si habere discretionem in bono opere postponamus. Dixit abbas Antonius: Sunt quidam conterentes corpora sua in abstinentia, et quia non habent discretionem, longe facti sunt a Deo. Dicebat abbas Daniel quia quantum corpus uirescit, tantum anima exsiccatur; et quantum siccatum fuerit corpus, tantum anima uirescit. Dixit abbas Pastor: Malitia nequaquam expellit malitiam,  sed si quis tibi malefecerit, bene fac ei, ut per bonum opus tuum destruas malitiam illius. Interrogatus est quidam senex a quodam fratre dicente: Quomodo possum inuenire Deum? Utrum in ieiuniis, an in laboribus, an in uigiliis, an in misericordia? Et respondit: In his que enumerasti, et in discretione. Dico enim tibi quia multi afflixerunt carnem suam, et quia sine discretione faciebant hoc, abierunt uacui nichil habentes.



CAPUT XLIu. De donis diuinis.

Omnipotens Deus interni iudicii secreto moderamine: Alii sermonem sapientie, alii plenam fidem, alii gratiam sanitatum, alii operationem uirtutum, alii prophetiam, alii discretionem spirituum, alii genera  linguarum, alii interpretationem sermonum tribuit .  Creator noster ac dispositor sic moderatur cuncta, ut qui extolli poterat ex dono quod habet, humilietur ex uirtute quam non habet. Atque ita fit ut cum per impensam gratiam unumquemque subleuat, etiam per disparem alteri alterum subdat. Omnipotens Dominus sic cuncta moderatur, ut dum singula queque sunt omnium, interposita quadam caritatis necessitudine, fiant omnia singulorum: et unusquisque sic quod non accepit in altero possideat, ut ipse alteri possidendum quod accepit humiliter impendat. Sancta Ecclesia superni sui capitis corpus est, in qua alius alta uidendo, oculus, alius recta operando, manus, alius ad cuncta discurrendo, pes, alius preceptorum  uocem intelligendo, auris, alius malorum fetorem, bonorumque fragrantiam discernendo, naris est. Qui enim corporalium more membrorum, dum uicissim sibi accepta officia impendunt, unum de semetipsis omnibus corpus reddunt. Miro consilio auctor ac dispositor noster huic illa largitur que alii denegat, alii hec denegat que isti largitur. Mensuras itaque sibi positas egredi nititur, quisquis posse plus quam acceperit conatur. Unusquisque fidelium  si tentat etiam miraculis coruscare: aut is quem superne uirtutis donum ad sola miracula roborat, etiam diuine legis pandere occulta contendat, in precipitio pedem porrigit, qui mensurarum suarum limitem non attendit. Dicebant  de abbate Hor quod neque mentitus est unquam, neque iurauit, neque maledixit hominem, neque  locutus est alicui. uenit aliquando abbas Hilarion, de Palestina ad abbatem Antonium in montem, et dixit ei abbas Antonius: Bene uenisti, lucifer, qui mane oriris. Et dixit ei abbas Hilarion: Pax tibi, columna lucis, que sustines orbem terrarum. Dixit quidam abbas quod habitauerit in eremo quadraginta annis solitarius quidam; qui interrogatus a Ioanne abbate, respondit: Quia ex quo cepi solitarius esse, nunquam me uidit sol manducantem. Respondit ei abbas Ioannes: Nec me irascentem. Dicebant de abbate Arsenio quod tota nocte uigilabat, et quando uolebat circa mane dormire, dicebat  somno, ueni, serue male. Et subripiebat parum somni sedendo, et statim surgebat.



CAPUT XLu. De gratia Dei.

 Ex omnipotentis Dei gratia ad bona opera conari quidem possumus, sed hec implere non possumus, si ipse non adiuuat qui iubet. Sciendum est quia mala nostra solummodo nostra sunt. Bona autem nostra, et omnipotentis Dei sunt, et nostra. Quia ipse aspirando nos preuenit ut uelimus, qui adiuuando subsequitur, ne inaniter uelimus, sed possimus implere quod uolumus. Preueniente gratia, et bona uoluntate subsequente, hoc quod omnipotentis Dei donum est fit meritum nostrum. Quod bene Paulus breui sententia explicat  dicens: Plus illis omnibus laboraui . Qui ne uideretur sue uirtuti tribuisse quod fecerat, adiunxit: Non autem ego, sed gratia Dei mecum  Interdum peccantibus nobis suam Deus gratiam non retrahit, ut ad spem diuine propitiationis humana mens consurgat. Ab illo enim nobis omnia bona, gratia preueniente, donantur. Profectus hominis donum Dei est, nec a se potest quisquam, sed a Deo corrigi, testante propheta, qui ait: Scio, Domine, quia non est hominis uia eius, nec uiri est ut ambulet et dirigat gressus suos . Spiritualis gratia non omnibus distribuitur, sed tantummodo electis donatur. Munera gratiarum, alii ista, alii uero donantur illa, nec datur habere ita uni ut non egeat altero. Posse fieri non est dubium, ut ii  quos quidam uirtutum excellentia antecedunt, Dei repentina preueniente gratia, quosdam compendio sanctitatis preueniant, ut dum sunt conuersione postremi, subito efficiantur uirtutis culmine primi. Dum quisque aliquod bonum accipit, non appetat amplius quam quod meruit, ne dum alterius membri officium arripere tentat, id quod meruit perdat. Conturbat enim corporis ordinem totum, qui non suo contentus officio, subripit alienum. Frater interrogauit quemdam senem dicens: Si fuero in loco aliquo, et nata mihi fuerit tribulatio, et non habuero cui me committam, et indicem illi passionem anime mee, quid facio? Dicit illi senex: Crede in Deum, quia ipse mittet gratiam suam, et satisfaciet tibi, si in ueritate rogaueris eum. Et addidit dicens: Audiui  enim quia in Scythi tale aliquid factum est. Erat ibi quidam qui sustinebat tentationes, et non habens fiduciam in aliquo cui confiteretur, parauit sero peram suam ut discederet. Et ecce nocte apparuit ei gratia Domini in specie uirginis, et rogabat eum dicens: Nusquam uadas, sed sede hic mecum; nichil enim malum tibi fiet ex iis que audisti. Qui credens uerbis eius sedit, et sanatum est statim cor ipsius.



CAPUT XLuI. De bonis subiectis.

 Admonendi sunt subditi ne prepositorum suorum uitam temere, si quid eos fortasse agere reprehensibiliter uident, reprehendant, ne unde recte mala redarguunt,  inde per elationis impulsum in profundiora mergantur. Admonendi sunt subditi, ne cum culpas prepositorum considerant, contra eos audaciores fiant: sed sic  apud semetipsos diiudicent, ut tamen diuino timore constricti, ferre sub eis iugum reuerentie non recusent. Admonendi sunt beneuoli subditi, ut sic alienis bonis congaudeant, quatenus habere et propria concupiscant, sic proximorum facta diligendo laudent, ut etiam imitando multiplicent, ne  eo post certamen sine brauio remaneant, quo nunc in certamine non laborant, et tunc eorum palmas afflicti respiciant, in quorum nunc labore otiosi perdurant. ualde peccamus;  si aliena bene gesta non diligimus, sed nil mercedis agimus; si ea que diligimus, in quantum possumus, non imitamur. Nostra nimirum sunt bona aliorum, que  in aliis amamus, amantium fiunt, queque amantur in nobis.  Qui igitur magnis uirtutibus in sancte Ecclesie sinu proficiunt, prepositorum suorum uitam despicere non debent, cum uacare eos rebus exterioribus uident: quia hoc quod ipsi securi intima penetrant, ex illorum adiumento est, qui contra procellas huius seculi exterius laborant. Quam enim candoris sui gratiam retineret, si byssum pluuia tangeret? Aut quid fulgoris atque claritatis coccus uel hyacinthus ostenderet, si hec susceptus puluis fedaret? Sit ergo desuper textura  cilicii fortis ad puluerem, sit interius color hyacinthinus, aptus ad decorem. Ornent Ecclesiam qui solis rebus spiritalibus uacant. Tegant Ecclesiam, quos et labor rerum corporalium grauat. Nequaquam ergo contra rectorem suum exteriora agentem murmuret is qui intra sanctam Ecclesiam iam spiritualiter fulget. Si enim tu secure interius, ut coccus, rutilas, cilicium quo protegeris, cur accusas?  Interrogauit abbas Ioseph abbatem Pastorem dicens: Dic mihi quomodo monachus fiam? Et dixit senex: Si uis inuenire requiem et in isto seculo et in futuro, in omni causa dic: Quid sum ego? Et non iudices quemquam. Frater interrogauit abbatem Pastorem dicens: Quid faciam, quia pusillanimis fio dum sedeo. Dicit ei senex: Nullum  iudices, nullum spernas, neque condemnes, nullique detrahas, et Deus tibi prestat requiem, et erit sessio tua sine perturbatione. uir quidam sanctus cum audisset quemdam peccantem, fleuit amare, et dixit: Iste hodie, ego crastino. uerumtamen qualiter uis peccet aliquis ante te, non iudices: sed iudica magis temetipsum peccatorem, quam illum. Sepe aliquid a maioribus dispensatorie agitur, quod a minoribus error putatur. Sepe multa a fortibus dicuntur, que idcirco infirmi diiudicant, quia ignorant. Unde et nonnulli subditi contra hoc manum reprehensionis mittunt: sed a uita protinus ipsa, sua temeritate deficiunt. Leuites ergo quasi adiuuans manum tetendit: sed delinquens uitam perdidit , quia  dum infirmi quique fortium facta corripiunt, ipsi a uiuentium sorte reprobantur.



CAPUT XLuII. Ut thesaurus monachi in celo collocetur.

Dominus nos admonet dicens: Thesaurizate uobis thesauros in celo, ubi nec erugo, nec tinea exterminat . Et quomodo unusquisque ad perfectionem monachatus perueniat, ipse iterum dicit: Si uis perfectus esse, uade, uende omnia que habes, et da pauperibus, et habebis thesauros in celo, et ueni et sequere me . Thesaurum ergo nostrum, fratres, in celo ponamus, ubi hostem et expugnatorem non timeamus. Thesaurum itaque operum uel uirtutum nostrarum collocemus in celo, ubi non timeamus occultum furem, neque  uiolentum raptorem. Patria enim nostra paradisus est. In patria uero nostra postmodum recepturi, multiplices nunc bonarum uirtutum debemus condere thesauros, ubi post finem huius seculi centuplicatos mereamur recipere fructus. Sancti enim, dicit propheta, in terra sua duplicia possidebunt , id est, in terra uiuentium beatitudinem mentis simul habebunt et corporis: Ubi Dominus iehsu Christus reformabit corpus humilitatis nostre, configuratum corpori claritatis sue . [Cyprian., lib. de Mortalit. in fine.] Magnus enim nos illic charorum exspectat numerus; parentum, fratrum atque sororum copiosa turba uidere desiderat, de sua iam immortalitate secura, sed adhuc de nostra salute  sollicita. Ibi chorus patriarcharum, numerus prophetarum, apostolorum, uirginum, et omnium cernere nos desiderat cuneus sanctorum. O quam grandis letitia est, ad istorum omnium sanctorum peruenire consortium, ad istorum omnium felicem uenire complexum! O quam summa et perpetua felicitas, illic apostolorum gloriosos cernere choros, et exsultantium prophetarum numerum uidere sacratum, et inter uirginum, martyrum et confessorum candidatum cuneum interesse sanctorum. Dixit abbas Hyperitius: Thesaurus monachi est uoluntaria paupertas. Thesauriza ergo tibi, frater, in celo, quia ad requiescendum sine fine sunt secula. Dicebat abbas Euagrius: Cum sedes in cella, collige ad te sensum tuum, et memor esto diei mortis, et tunc uidebis corporis tui  mortificationem. Cogita cladem, suscipe dolorem, deuita mundi istius uanitates. Esto modestus et sollicitus, ut possis semper in eodem quietis proposito permanere, et non infirmaberis. Memorare etiam et bona que sunt iustis reposita. Fiduciam habe ante Deum Patrem et Christum eius, coram angelis, et potestatibus, atque omni plebe regni celorum, et dona eius cogita, et requiem, et gaudium. Super bona uero iustis reposita gaude, et exsulta, et letare, et his quidem frui festina.



CAPUT XLuIII. De consilio.

De hac nos uirtute consilii Salomon admonet dicens: Audi, fili, consilium, et suscipe disciplinam, ut  sis sapiens in nouissimis tuis . Fili, sine consilio nichil facias, et post factum non penitebit . Astutus enim omnia agit cum consilio . Et qui agunt cuncta cum consilio, multa reguntur sapientia . Nam dissipantur cogitationes, ubi non est consilium . Ubi uero plures sunt consiliarii, confirmantur. Unguento et uariis odoribus delectatur cor, et bonis amici consiliis anima dulcoratur . Cum dispositione initur bellum, et erit salus ubi multa consilia sunt . Scientia sapientis tanquam inundatio abundabit, et consilium illius sicut fons uite permanet . Magna etenim res est bonum consilium, et monachis ualde pernecessarium. Hanc igitur consilii uirtutem dilexerunt omnes in terra qui ad celestem uoluerunt  conscendere patriam. Per hanc uirtutem consilii martyres ut eternam a Domino reciperent uitam, morti mortalia sua tradiderunt corpora. Per hanc consilii uirtutem uirgines et confessores in seruitio Domini usque in finem perseuerauerunt. Graue autem consilium cordis, omnem inconstantiam uagationis expellit. Sunt anime que leui motu nunc ista, nunc illa desiderant. Omnipotens ergo Deus, quia ipsas leues fluctuationes mentium non leuiter pensat, uagationem cordis relinquendo diiudicat: sed cum per gratiam respicit, uagam mentem in consilii stabilitatem figit. Cum Deus omnipotens leues motus hominis misericorditer dignatur aspicere, hunc protinus constantie maturitatem format, atque superne gratie respectu cor eius ad  grauitatem consilii repente perducit. In omni opere quod cogitas facere, primum cogita Deum, et si secundum Deum est quod cogitas, diligenter examina. Et si est rectum coram Deo, perfice illud; si uero peruersum fuerit, amputa illud ab anima tua. Et nos ergo, fratres, omnia que agimus, cum consilio agamus, quia scriptum est: Ante omnia opera uerbum uerax precedat te, et ante omnem actum consilium stabile: et in his omnibus deprecare Altissimum, ut dirigat in ueritate uiam tuam. Si enim Dominus magnus uoluerit, spiritu intelligentie replebit te, et quasi imbres, mittet tibi eloquia sapientie sue, et aperiet os tuum in oratione, et diriget consilium tuum in bono, et usque in seculum non delebitur memoria tua . uenit in initio  conuersationis sue abbas Euagrius ad quemdam senem, querens consilium, et dicit ei: Dic mihi, abba, sermonem quo saluus fiam. Ille autem dixit ei: Si uis saluus fieri, quando uadis ad aliquem, non prius loquaris antequam ille te inquirat. Euagrius autem compunctus in hoc sermone, dixit: Crede mihi, multos codices legi, et talem eruditionem nunquam inueni. Et multum proficiens exiit. Dixit abbas Pastor: Qui docet et non facit que docet, similis est canali, que omnes ad se uenientes satiat, et sordes eorum lauat, seipsam autem purgare non potest, sed omnis spurcitia et immunditia in ea est. Frater interrogauit abbatem Pastorem dicens: Quid est illud quod scriptum est: Qui irascitur fratri suo sine  causa . Et ille respondit: Ex omni re qua te grauare uoluerit frater tuus, ne irascaris aduersus eum donec oculum tuum dextrum eiiciat: alioquin sine causa irasceris ei. Si autem aliquis uult te separare a Deo, pro hoc irascere.



CAPUT XLIX. De sanctificatione cordis et corporis.

Inter cetera de sanctificatione sic Paulus in Epistola ad Thessalonicenses ait: Hec est uoluntas Dei sanctificatio uestra, ut abstineatis a fornicatione . Hec est uoluntas Dei, dicit, id est, hoc placet Deo, ut uos corde pariter sancitificati sitis et corpore. Nisi enim ei hoc placuisset, nobis non imperasset dicens: Sancti estote, quia et ego sanctus sum, Dominus Deus uester . Sed uere  et absque ulla dubitatione, sanctimonia qua sanctimoniales et magnificentia qua magnifici apud Deum efficiuntur sancti, in sanctificatione eiusdem nostri creatoris consistit, sicut scriptum est: Sanctimonia et magnificentia in sanctificatione eius . Hinc et Dominus ait: Custodite precepta mea, et facite ea, ego Dominus qui sanctifico uos . Que uirtus sanctificationis, quamuis omnibus inesse debeat Christianis, maxime tamen ordini conuenit et condecet sacerdotali. Unde et Dominus Moysi ait: uesties Aaron et filios eius, et sanctificabis illos, ut sacerdotio fungantur mihi . Et ne contaminetur sacerdos in mortibus, quia consecratus est Deo suo, et panes propositionis offert. Sit ergo sanctus, quia et ego sanctus sum Dominus, qui sanctifico  uos . uere enim nisi corde et corpore sanctificato Deo sacrificium a sacerdote offeratur, non erit ei gratum, qui cor illius a fornicationis contagio cognoscit esse pollutum. Unde et hoc in loco non solum Thessalonicenses , sed et omnes hortatur Apostolus in Christo credentes, ut se abstineant a fornicatione: quia sicut per humilitatem mentis custoditur castitas carnis, ita per superbiam cordis in immunditiam itur libidinis.  Et ideo luxuriosis atque superbis familiariter se plus quam ceteris peccatoribus consociant demones, quia per luxuriam carnis suis eos diabolus constringit catenis, ut a Deo separati demonibusque sociati, regnum celorum habere non possint cum sanctis. De hac sanctificationis uirtute  sic et Ioannes apostolus ait: Omnis qui habet spem hanc in eo, sanctificat se, sicut et ille sanctus est . Multi se dicunt spem habere uite celestis in Christo, sed hanc confessionem negligenter uiuendo euacuant. Manifestum autem de se indicium superne spei exhibet, qui bonis operam dare actibus studet, certus quia non aliter ad similitudinem Dei quis in futuro perueniet, nisi Dei sanctitatem in presenti se sanctificando  imitetur. Qui habet spem in Domino, sanctificat se  ipsum intuendo, et eius per omnia gratiam flagitando qui ait: Sine me nichil potestis facere , eique dicendo: Adiutor  meus esto, ne derelinquas me . Ergo sanctificat nos, sicut et ipse sanctus est . Sed ille sanctus eternitate, nos sancti fide. Tempore enim antiquo, episcopi, presbyteri et diaconi unius uxoris uiri ordinabantur : modo autem  ab omni carnali consortio omnes illos sacrorum regula prohibet canonum. Nam et in ueteri Testamento  eo tempore tantum quo sacerdotes presto erant altari, ab uxorum suarum se continebant concubitu: nunc autem  a carnali concubitu quotidie nobis est abstinendum. Hinc Paulus Timotheum admonet, dicens: Exemplum esto fidelium in sermone, in conuersatione,  in caritate, in fide, in castitate . Qui enim aliis in sermone exemplum debet prebere, modum locutionis non debet ignorare, sed diligenter debet attendere, quid, cui, quando uel quomodo debeat loqui, ut sermo eius non fatuus, sed, secundum Domini preceptum, sale sapientie sit conditus . Ille in conuersatione bonum aliis prebet exemplum qui caste, pie et iuste uiuit in hoc seculo . Ille in caritate aliis bonum prebet exemplum qui Deum ex toto corde, tota mente, tota uirtute diligit, et proximum sicut semetipsum . Ille in fide bonum prebet exemplum, qui recte credendo bene uiuit, et bene uiuendo fidem rectam custodit. Ille in castitate aliis bonum prebet exemplum, qui castitatis pulchritudinem  diligens, non solum eam in suo seruat corpore, sed etiam a cogitationibus prauis tutam custodit in mente, quia nichil prodest incorruptio carnis ubi non est integritas mentis.



CAPUT L. De uocatione diuine pietatis.

uocatio diuine pietatis  non hominis merito, sed semper gratis ab ipso solo pioque fit Deo: sicut Apostolus ait: Sine penitentia sunt dona, et uocatio Dei . Qui et ad Timotheum dicit: Qui liberauit nos et uocauit uocatione sua sancta, non secundum opera nostra, sed secundum propositum et gratiam . uocantur enim, ut dictum est, diuersis modis:  quia alii tantum corpore sani uocantur, diuinitus inspirati; alii autem infirmitate carnis afflicti; alii uero diuersis damnis, uel tribulationibus uariis oppressi. uocantur et diuersis etatibus, quia alii in infantia, alii in adolescentia, alii in iuuentute, alii uero in senectute, uel etiam in decrepita etate uocantur; et diuersis horis diei, quia alii primo mane, alii hora tertia, alii hora sexta, alii nona, alii uero uocantur undecima. Quorum omnium nullus in immunditiam, sed omnes sunt uocati a sancto Deo in sanctificationem cordis et corporis. Sanctus etenim Deus sanctos uult semper habere ministros, sicut et idem in Euangelio ait: Pro eis sanctifico meipsum, ut sint et ipsi sanctificati in ueritate . Dixit  quidam senex: Quia duo fratres erant uicini, unus peregrinus, et alter indigena. Erat autem peregrinus ille modicum negligentior, ille uero indigena studiosus ualde: contigit autem ut dormiret peregrinus ille in pace. Senex autem qui erat uicinus eorum, cum esset prouidus, uidit multitudinem angelorum deducentium animam eius. Cum ergo uenisset ad celum ut intraret, facta est questio de illa anima. Et uenit uox desuper dicens: Manifestum est quia modicum negligens fuit, sed propter peregrinationem eius aperite ei. Et post hec dormiuit ille indigena, et uenit omnis cognatio ad eum: angelos uero non uidit ille senex uenire ad deducendam animam illius. Miratus autem senex dixit: Quomodo peregrinus ille cum negligentior fuerit,  talem gloriam habuit, et hic cum studiosus esset, nichil huiusmodi meruit. Et uenit uox dicens ei: Hic studiosus cum uenit ut dormiret, aperuit oculos suos et uidit parentes suos flentes, et consolata est anima eius. Peregrinus uero, ille licet negligentior fuit, nullum tamen suorum uidit, et ingemiscens fleuit, et Deus consolatus est eum. Dicebant de abbate Sysois quod in die dormitionis sue cum sederent circa eum patres, splenduit sicut sol facies eius, et dixit ad eos: Ecce chorus prophetarum et apostolorum uenit. Iterum dixit: Ecce angeli uenerunt accipere me. Et rursum facta est facies eius sicut sol, et timuerunt omnes. Dicit iterum eis: uidete, ecce Dominus uenit dicens: Afferte mihi uas electionis eremi. Et continuo reddidit spiritum. Et fulgore  repletus est totus locus ille odore suauitatis.



CAPUT LI. De dilectione et gratia Dei.

De hoc capitulo sic Apostolus ait: Deus autem qui diues est in misericordia, propter nimiam caritatem suam qua dilexit nos, cum essemus mortui peccatis, conuiuificauit nos Christo. Cuius gratia sumus saluati: et conresuscitauit, et consedere fecit in celestibus in Christo, ut ostenderet abundantes diuitias gratie sue in bonitate super nos in Christo Iesu. Gratia enim sumus saluati per fidem . Deus autem diues esse dicitur in misericordia, quia omnipotens est et misericordia eius plena est terra. Diues autem Deus dicitur in misericordia, quia peccatores omnes misericorditer trahit ad penitentiam, et in ea misericorditer concedit  perseuerantiam. Et diues dicitur propter nimiam caritatem suam, qua dilexit genus humanum. In tantum enim nos dilexit omnipotens Deus, ut Filium suum morti traderet pro nobis, sicut scriptum est: Proprio Filio suo non pepercit Deus, sed pro nobis omnibus tradidit illum . Nimia enim id et grandis caritas est, pro peccatoribus seruis unigenitum tradere Filium, et eosdem rebelles seruos diligere tanquam filios. Hinc etenim, fratres, considerare debemus quantum nos Dominus diligat sanctos, qui tantum diligere dignatus est peccatores, Qui cum essemus mortui propter delicta nostra, uiuificauit nos in Christo Iesu . Propter misericordiam suam, unam atque eamdem nobis tribuens  cum eo uitam habere perpetuam. Mortua enim dicitur anima, quando mortiferis uitiis esse dicitur maculata, sicut et Apostolus ait: Et uos cum essetis mortui in delictis et peccatis uestris, in quibus aliquando ambulastis manifeste . Mors anime dicitur esse peccatum, sicut propheta ait: Quia anima que peccauerit, ipsa morietur . Duobus etenim modis uniuscuiusque hominis peccat anima, id est, in non faciendo que facere iussa sunt, et faciendo que uetita sunt. Cuius gratia, inquit, saluati sumus, id est non ex prioribus uite nostre operibus, sed sola fide et baptismi gratia, nostrorum accepimus remissionem peccatorum. Ipse enim Dominus noster, qui diues est in misericordia, fratres, propter nimiam caritatem suam  conresuscitauit  et consedere fecit in celestibus in Christo Iesu. Considerate, fratres, quas gratiarum actiones Creatori nostro referre debemus, quando in natura nostra ipse Creator et Redemptor noster Christus, et resurrexit a mortuis, et ascendit ad celos, et sedet ad dexteram Patris. In qua natura nostra et nos consurreximus, ascendimus et sedemus ad dexteram Patris. Unde et uir sanctus, qui uiuens in carne conuersationem habet in celis, non dubitat dicere quod sancti iam sedeant et regnent cum Christo in dextera Patris. Quanta sit beneficii magnitudo et quam multiplex gratia qua nos Domino consedere fecit, et conregnare cum Christo: hinc comprobatur, cum nos qui quondam lege tenebamur inferni, nunc in Christo regnemus sedeamusque cum eo. uere  abundans est gratia, que non solum peccata donauit, sed etiam cum Christo nos resuscitatos in dextera Dei collocauit. Dixit cuidam episcopo angelus: Sic dilexit Deus hunc mundum, ut Filium suum unigenitum daret pro eo . Qui igitur cum inimici essent homines, mori pro ipsis elegit, non multo magis domesticos effectos eos, et penitentiam agentes super iis que gesserant absoluet a penis, et prestabit iis  bona? Hoc ergo scito quia nulla delicta hominum uincunt clementiam Dei. Tantum ut per patientiam ea que pridem gesserant mala abluant actibus bonis. Cum enim sit misericors Deus, scit infirmitates generis uestri, et passionum fortitudinem, et diaboli potentiam atque astutiam, et incidentibus hominibus in peccatis,  quasi ignoscit, et exspectat correctionem eorum, patientiam habens in eis. Conuertentibus uero atque exorantibus bonitatem, tanquam infirmis compatitur et absoluit confestim tormenta eorum, et donat eis bona que preparata sunt iustis.



CAPUT LII. De eo quod sancti filii lucis uocantur.

Ioannes apostolus ait: Annuntiamus uobis quoniam Deus lux est, et tenebre in eo non sunt ulle . Merito ergo qui filii Dei sunt, filii lucis ab Apostolo uocantur, ubi ait: Omnes enim uos filii lucis estis, et filii diei: non estis noctis, neque tenebrarum . Sicut enim dicuntur filii dilectionis uel filii pacis habentes in se dilectionem et pacem, ita dicuntur et filii  lucis habentes in se fidei et scientie lumen. Unde et alibi Paulus ait: Eratis aliquando tenebre, nunc autem lux in Domino, ut filii lucis ambulate . Siue filii lucis dicuntur, id est filii Dei, sicut Dominus ait: Ego sum lux mundi, qui sequitur me non ambulat in tenebris, sed habebit lumen uite . Et filii diei, inquit, id est Domini Iesu Christi, qui dixit discipulis suis: Nonne duodecim hore sunt diei? Qui ambulat in die non offendit . Se enim diem, et apostolos significari uoluit horas. Nam ipse spiritaliter uerus dies est, quia de ipso dictum est. Dies sanctificatus illuxit nobis. Duodecim uero hore  duodecim sunt eius apostoli; quia ut diem se esse ostenderet, duodecim apostolos elegit. Qui uero operatur ueritatem et in lucem uenit lux est,  et filius lucis et diei . Sicut enim nemo a seipso est, ita etiam nemo a seipso illuminatur, sed illustrante illo de quo scriptum est: Erat lux uera, que illuminat omnem hominem uenientem in hunc mundum . Quicunque enim a tenebris ignorantie et a peccatis surrexerit, et illuminatus ab ipso fuerit qui dixit: Ego sum lux mundi, qui sequitur me non ambulat in tenebris, sed habebit lumen uite , merito filius lucis et diei uocatur. Imitatione enim, non natura, filii Dei sumus, sicut ait Saluator: Ut sitis filii Patris uestri, qui in celis est .



CAPUT LIII. De spe.

De hoc spei capitulo sic et apostolus Paulus ait:  Est autem fides sperandarum substantia rerum, argumentum non apparentium . Neque enim quod uidet, quis sperat, sed quod non uidemus, per patientiam exspectamus . Spes est bonorum exspectatio futurorum, que exprimit humilitatis affectum, et sedule seruitutis obsequium. Spes autem uocata, quod sit pes progrediendi, quasi enim est pes. Unde e contrario dicitur desperatio, cui nulla est progrediendi facultas: quia dum quisque peccatum amat, futuram gloriam non sperat. Ille enim fiducialiter exspectat, qui eius mandata fideliter seruat. Beata enim recte ab Apostolo dicitur spes ubi filii Dei merebimur esse et heredes: Heredes quidem Dei, coheredes autem Christi. Ubi cum apparuerit, similes ei erimus, quoniam uidebimus  eum, sicuti est . Ubi et peccatum nobis non dominabitur et uita eterna prestabitur. Ubi splendorem solis et consortium obtinebimus angelorum. Hinc et alibi Apostolus ait: Propter spem, que reposita est nobis in celis . Spes enim bonorum futurorum non est modo carnalibus perspicua oculis, sed adhuc reposita est nobis in celis. De qua spe idem Apostolus ait: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Nam et spes omnium electorum uita eterna est, que in celo adhuc in Christo nobis reposita est: Sed cum Christus apparuerit uita uestra, tunc et nos apparebimus cum illo in gloria . Nam et alibi idem  Apostolus ait: Ipse autem Dominus noster iehsu Christus, et Deus Pater qui dilexit nos, et dedit nobis consolationem eternam, et spem bonam in gratia . Ideo dicitur spes bona, quia scriptum est: Sperantes autem in Domino, non deficient omni bono . Dicitur et spes misericordie: Quia sperantes in Domino, misericordia circumdabit ; dicitur a Petro spes uiua , quia uitam nobis promittit eternam. Nam secundum qualitatem sue donationis, et additamentum recipit nominis. Potest autem multo clarius et excellentius hoc in loco spes bona in gratia, ipse qui cum Patre et Spiritu sancto solus est bonus accipi Dominus iehsu Christus de quo Psalmista canit: Spes mea Dominus, a iuuentute mea . [Isid. lib. II Sent.  cap. 4.] Metuendum ualde est ut neque per spem uenie, quam promittit Deus, perseueranter peccemus, neque quia iuste peccata distringit, ueniam desperemus, sed utroque periculo euitato, et a malo declinemus, et de pietate Dei ueniam speremus.



CAPUT LIu. Ut sine intermissione oretur.

Sine intermissione orare duobus modis mihi uidetur fieri posse; siue cordis intentione, seu opere misericordie. Cordis enim intentione orat, qui desiderio superne contemplationis afflatus, in amore creatoris sui totus est deditus. Ipsa enim amoris Dei continuatio, sine intermissione est oratio. Fit et sine intermissione oratio, quando thesaurus eleemosynarum  thesaurizatur in celo, Domino dicente: Thesaurizate uobis thesauros in celo . Pro thesaurizante enim in celo  semper thesaurus eius qui in conspectu Domini est reconditus sine intermissione orat ad Dominum. Unde et ipse Dominus ait: Abscondite eleemosynam in sinu pauperis, et ipsa orabit pro uobis ad Dominum . Orat et ille  sine intermissione; qui qualem se primum exhibet in oratione, talem se postmodum in ea conseruare studet, sicut et de Anna factum legitur orante, que in ipso compunctionis affectu quo orauit, permansit, usque dum adepta est a Domino Deo suo quod postulauit . Dicebant de abbate  Arsenio quia uespere sabbati, lucescente Dominica, relinquebat post se solem, et extendebat manus suas ad celum orans, donec mane die Dominico illustraret ascendens sol faciem eius, et sic residebat. uenerunt aliquando ad abbatem Lucium monachi quidam, qui dicebantur Euthice, hoc est orantes, et interrogauit eos senex dicens: Quod est opus manuum uestrarum? Et illi dixerunt: Nos non contingimus aliquod opus manuum: sed, sicut dicit Apostolus: Sine intermissione orantes . Et dicit eis senex: Et non manducatis? Illi autem dixerunt: Etiam manducamus. Et dixit eis: Quando ergo comeditis, quis pro uobis orat? Et iterum interrogauit eos, dicens: Non dormitis? Et illi dixerunt: Dormimus.  Dixit senex: Et eum dormitis, quis pro uobis orat? Et non inuenerunt quid ad hec responderent ei. Et dixit senex: Ignoscite mihi, fratres, quia ecce non facitis sicut dixistis. Ego autem ostendo uobis quia operans manibus meis, sine intermissione oro. Sedeo enim iuuante Deo infundens mihi paucas palmulas, et facio ex eis plectam, et dico: Miserere mei, Deus, secundum magnam misericordiam tuam. Et secundum multitudinem miserationum tuarum dele iniquitatem meam . Et dicit eis: Oratio est an non? Et dixerunt ei: Etiam. Et ille dixit: Quando permansero tota die laborans et orans, facio plus minus sexdecim nummos, et pono ex eis ad ostium duos, et residuos manduco. Et qui acceperit illos duos denarios, orat pro me tempore quo ego manduco  uel dormio: atque ita per gratiam Dei impletur in me quod scriptum est: Sine intermissione orate .



CAPUT Lu. Ut simus simplices, sicut filii Dei.

Ille est sine querela qui, quantum fragilitas permittit humana, uitam studet ducere sine culpa. Querelam enim contra Deum uel proximum commissa suscitat culpa. Ergo ille uiuit sine querela qui non ducit uitam uitiis sordidatam, nec committit culpam, unde illi iuste inferatur querela. Et simplices sitis, dicit Apostolus, sicut filii Dei . Deus enim simplex natura est. Qui ergo iam filii Dei sunt per adoptionem, et esse cupiunt per imitationem, necesse est ut sint simplices, sicut columbe  . Scriptum est enim: Simplicitas iustorum diriget eos . [Greg., lib. XII Moral., c. 19.] Nihil enim simplici corde felicius: quia qui innocentiam erga alios exhibet, nichil est quod pati ab aliis formidet. Habet enim quasi arcem quamdam fortitudinis, simplicitatem suam, nec suspectus est pati, quod se fecisse non meminit. Immaculati, sine reprehensione . Ornatissimos et honestissimos Dei filios docet et cupit esse Paulus: maculatus est enim qui peccat. Macula autem est ipsum scelus peccati, quod operatorem suum commaculat atque contaminat. Filii autem Dei immaculati, adiuuante Deo, et sine reprehensione uiuere possunt, si reprehensionibus opera digna non agunt, quamuis a maleuolis reprehendantur. Beati enim immaculati  in uia, qui ambulant in lege Domini . Dixit sancta Syncletice: Efficiamur prudentes sicut serpentes, et simplices sicut columbe , ut astute intelligamus laqueos eius. Nam prudentes fieri sicut serpentes dictum est, ut non ignoremus impetus diaboli et artes eius. Etenim simile aliquid, ex alio simili scelere superatur. Nam et simplicitas columbe demonstrat puritatem actionis.



CAPUT LuI. Ut omnia sine murmuratione faciamus

Qui enim contra Domini uel preceptoris sui murmurat precepta, hesitat sine dubio laboris sui recipere premia. Omnes enim qui contra Dominum et  Moysen de filiis Isrel in eremo murmurauerunt, in ipsa eremo a uenenatis serpentium morsibus perierunt, et in repromissionis terra hereditatem inter fratres non receperunt . Quisquis nostrum ergo hereditatem inter electos Dei, uelut inter fratres, in terra uiuentium habere desiderat, necesse est ut sine murmurationibus in instanti seculo uiuat. Tanto enim magis quisque de presenti murmurat operatione, quanto amphus desperat laboris sui eternam recipere retributionem. Nam qui de spe retributionis non dubitat, in operibus duris positus, contra eruditorem suum Dominum minime murmurat. Filius enim qui eruditur a patre, ut hereditatem accipiat eternam, murmurare non debet, sed potius de patris eruditione  gaudere. Peruersa mens quando per increpationem corripitur, aut per predicationis dulcedinem ad bona suadetur, de correptione fit deterior, et inde in murmurationis iniquitate succenditur, unde debuit ab iniquitate compesci. Quisquis pro peccato percutitur, nisi murmurando renitatur, eo ipso iam iustus esse inchoat, quo ferientis iustitiam non accusat. Hinc et Paulus ait: Neque murmuraueritis, sicut quidam eorum murmurauerunt, et a serpentibus perierunt . Narrat quippe liber Numerorum quod pertesus in eremo populus Isrel itineris longi ac laboris, murmurauerit, ideoque Dominus miserit in illum ignitos serpentes. Plage igitur serpentum ignitorum uenena sunt uitiorum que animam quam tangunt spirituali morte perimunt.  Et bene murmurans contra Dominum populus serpentum morsibus sternebatur, ut ex ordine flagelli exterioris agnosceret quantam intus perniciem murmurando pateretur. Dixit abbas Ioseph quod tres sunt ordines honorabiles in conspectu Domini: primus quando homo infirmatur, et adiiciuntur ei tentationes, et cum gratiarum actione suscipit eas; secundus autem, quando aliquis omnia opera sua facit munda coram Domino, et nichil in iis querit humanum; tertius uero, quando aliquis sedet in subiectione, et preceptis spiritualibus sine murmuratione obedit, et omnibus propriis renuntiat uoluntatibus.



CAPUT LuII. De circumcisione uitiorum.


De hoc capitulo sic Paulus ait: Nos enim sumus circumcisio, qui spiritu Deo seruimus, et gloriamur in Christo Iesu . Ac si diceret carnaliter circumcisis: uos estis circumcisio pellis preputii uestri, nos circumcisio cordis et corporis nostri. uos bonam Dei a uobis amputatis creaturam, nos a nobis uitia circumcidimus spiritualiter et peccata. Unde et nos sumus circumcisio, qui spiritu seruimus Deo, non uos qui maculam circumcisionis inducitis corpori uestro. Quod autem dicit, Nos sumus circumcisio, qui spiritu seruimus Deo, tale est, quasi diceret: Nos sumus spiritualis circumcisionis iustitia; quia iustitia spirituales effecti, spiritualiter nostro seruimus Auctori. Non enim dixit: Nos sumus  circumcisi, uel, Habemus circumcisionem: sed Nos sumus, inquit, circumcisio, id est, nos sumus munditia et iustitia circumcisionis spiritualis, habendo iustitiam et munditiam spiritualem. In lege enim et prophetis dupliciter circumcidi iubemur, carne uidelicet et corde. Carne, ubi ait: Circumcidimini carnem preputii uestri ; Corde, ubi dicit: Circumcidite preputia cordium uestrorum . Nos uero tunc carne circumcidimur, si a nobis carnalia uitia abscindimus, id est, adulteria, fornicationes, immunditiam, crapulam, ebrietates, et cetera his similia, que per carnis operantur concupiscentiam. Corde circumcidimur, si a nobis spiritualia uitia abscindimus, id est, superbiam, iactantiam, iram, rixam, odium, uel inuidiam, et similia. Horum  ergo omnium abiectio uitiorum, et bonarum assumptio uirtutum, faciunt hominem iustum. Et hec iustitia circumcisionis, qua iusti homines efficiuntur, a Paulo circumcisio uocatur. Qui spiritu Deo seruimus , inquit: Deus enim spiritus est . Et sicut qui adorant Deum, in spiritu et ueritate oportet adorare, ita et qui seruit Deo, in spiritu et ueritate oportet ei seruire. Et gloriamur in Christo Iesu. Ac si diceret: Nos qui spiritu Deo seruimus, non carnaliter in carnis circumcisione, sed spiritualiter in Christo Iesu gloriamur, a quo et fidei uirtutem accepimus, per quam in eo gloriamur. Nam quod Dominus die octauo est circumcisus, et post tricesimum tertium circumcisionis diem, ad templum est delatus , ut hostia pro eo offerretur, et sanctus  Domini uocaretur, mystice significat quia nemo, nisi circumcisus uitiis, dignus sit Dominicis presentari conspectibus; nemo nisi mortalitatis nexibus absolutus, superne ciuitatis gaudia poterit subire perfectus. Nam et ad hanc carnalium et spiritualium uitiorum circumcisionem faciendam, nos Iacobus apostolus hortatur dicens: Abiicientes omnem immunditiam, et abundantiam malitie, in mansuetudine suscipite insitum uerbum . Primo corpus et mentem a uitiis iubet circumcidi, ut digni existere possimus qui uerbum salutis percipiamus. Omnem quippe immunditiam et carnis et anime nuncupat: malitiam uero, tantum ad interioris hominis prauitatem pertinere designat. At hanc nos uitiorum circumcisionem facere, Petrus apostolus  admonet dicens: Charissimi, obsecro uos tanquam aduenas et peregrinos, abstinere uos a carnalibus desideriis . Aperte autem nos docet a carnalibus abstinere desideriis, quia aduersus nostram semper militant animam: et dum concupiscentiis blandientibus caro eneruiter subiugatur, uitiorum exercitus firmiter aduersus animam armatur. Dixit abbas Ammonas quod quatuordecim annos steterit in Scythi, deprecans Deum nocte ac die, ut donaret ei uirtutem superandi carnem.



CAPUT LuIII. De fructu iustitie.

Iacobus apostolus ait: Fructus autem iustitie in pace seminatur facientibus pacem .  Omne quod in hac uita agimus semen est future retributionis. Ipsa autem retributio fructus est operum presentium, Apostolo testante qui ait: Que enim seminauerit homo, hec et metet. Et qui seminat in carne, de carne metet corruptionem. Qui autem in spiritu, de spiritu metet uitam eternam . Et ideo recte dicitur quia fructus iustitie in pace seminatur facientibus pacem. Fructus enim iustitie uita eterna est, que operibus iustitie retribuitur; quia qui inquirunt pacem sequuntur eam. Ipsa pace cui student, quasi optima semente, terram sui cordis aspergunt, quo per quotidianum bone operationis crementum ad fructum ualeant uite peruenire celestis. De quo alibi scriptum est: Qui seminant in lacrymis, in gaudio metent . Hinc et  Paulus ait: Repleti fructu per Iesum Christum, in gloriam et laudem Dei . Hunc autem fructum iustitie in epistola ad Galatas fructum Spiritus nominauit dicens: Fructus autem Spiritus est, caritas, gaudium, pax, patientia, longanimitas, bonitas, benignitas, mansuetudo, fides, modestia, continentia, castitas . Quo multiplici fructu uult nos in die Christi Iesu esse repletos, in gloriam et laudem Dei; quia de omnibus bonis que ab ipso accepimus, non nobis, sed ipsi gloriam et laudem referre debemus cum Psalmista dicentes: Non nobis, Domine, non nobis, sed nomini tuo da gloriam . uenerunt aliquando duo fratres ad quemdam senem. Consuetudo autem erat senis non manducare quotidie. Qui cum uidisset fratres, gaudens suscepit  eos, et dixit: Ieiunium suam mercedem habet. Iterum, qui manducat propter caritatem, duo mandata implet, quoniam uoluntatem propriam derelinquit, et mandatum implet, reficiens fratres. Dixit quidam Patrum: Nisi prius odio habueris uitia, non poteris diligere. Nisi ergo oderis peccatum, non facies iustitiam. Scriptum est: Declina a malo, et fac bonum . uerumtamen in omnibus his propositum animi ubique requiritur. Adam enim in paradiso consistens preuaricatus est mandatum Dei, Iob autem in stercore sedens, custodiuit. Unde constat quod propositum bonum querit Deus ab homine, et ut semper timeat eum.



CAPUT LIX. Ut ad innocentiam reuertamur infantie.


Dominus in Euangelio ait: Amen dico uobis, nisi conuersi fueritis, et efficiamini sicut paruuli, non intrabitis in regnum celorum . Hoc non solum apostolis precepit Dominus, sed et omnibus in se credentibus qui cupiunt in regnum intrare celorum. Non ergo nobis precipitur ut etatem habeamus paruulorum, sed ut conuersationem teneamus innocentie, et quod illi per annos possident infantie, nos possideamus per puritatem innocentie, ut malitia, non sapientia paruuli simus. Hinc iterum ipse Dominus ait: Quicunque ergo humiliauerit se sicut paruulus iste, hic est maior in regno celorum . Quasi diceret: Sicut iste paruulus  non perseuerat in  iracundia, non lesus meminit, non uidens pulchram mulierem delectatur, non aliud cogitat et aliud loquitur: sic et uos nisi talem habueritis innocentiam et animi puritatem, regnum celorum non poteritis intrare. Qua enim ratione ad innocentiam infantie peruenire possimus, Petrus apostolus exponit dicens: Deponentes igitur omnem malitiam, et omnem dolum, et simulationes, et inuidias, et omnes detractiones, sicut modo geniti infantes rationabiles et sine dolo lac concupiscite, ut in eo crescatis in salutem . Ac si diceret: Quia iam renati estis per aquam baptismatis, et per Spiritus sancti gratiam filii Dei facti estis per baptisma, estote modo per studium bone conuersationis, quales sunt infantes per naturam innoxie etatis: id est, non habentes  malitiam, non dolum, non simulationes, non detractiones ; et ut omnis amaritudo, et furor, et ira, et indignatio, et clamor et blasphemia tollatur a uobis cum omni malitia. Et hoc modo ad infantiam innocentie reuertentes, quasi lac maternum, desiderate in uobis sanctarum Scripturarum recipere uerbum; ut in eo crescentes, ad eum panem proficiscamini comedendum, qui de celo descendit, et dedit uitam mundo . Paulus autem de se et sequacibus suis ait: Facti sumus paruuli, in medio uestrum, tanquam si nutrix foueat filios suos . Sciebat enim illud euangelicum a Domino dictum: Quicunque humiliauerit se, sicut paruulus iste, hic est maior in regno celorum . Ideo se humiliabat in medio discipulorum  suorum, ut et illis exemplum preberet humilitatis, et sibimet premium acquireret humiliationis. uidendum tamen quomodo hoc in loco laudabiliter dicat, facti sumus paruuli, cum alio loco dicat: utinam non efficiamur paruuli ; quomodo uoluntarie facti sunt paruuli nolentes esse paruuli. Sed quales nos paruulos cupiat esse Paulus, ipse exponens ait: Malitia paruuli estote . Et quales nos esse paruulos non cupiat ipse subdendo manifestat, dicens: Utinam non efficiamur paruuli, fluctuantes, et non circumferamur omni uento doctrine . Ergo bene duobus modis efficimur paruuli, id est, habendo et non habendo. Habendo humilitatem, puritatem et innocentiam; non habendo malitiam, dolum et inuidiam. Apostoli autem  paruuli facti sunt non habendo malitiam, dolum et inuidiam; facti sunt magni, habendo humilitatem, puritatem et innocentiam, insuper et habendo ubertatem doctrine, de qua tanquam nutrix, Paulus suos fouebat filios, quibus et dicebat: Tanquam paruulis in Christo, lac uobis potum dedi, non escam .



CAPUT LX. De eo quod iusti lapides uiui uocantur.

Petrus in Epistola sua ait: Et ipsi tanquam lapides uiui superedificamini domos spirituales . Superedificari illos dicit, quia sine Domino Iesu Christo, lapide scilicet uiuo, nulla edificatio spiritualis stare potest. Fundamentum enim aliud nemo  potest ponere, preter illum . Cuius participatione fideles lapides uiui efficiuntur, qui per infidelitatem lapides mortui fuerant, duri scilicet et insensibiles, quibus merito diceretur: Auferam a uobis cor lapideum, et dabo uobis cor carneum , docibile scilicet ad euangelicam recipiendam doctrinam, ut tanquam lapides uiui ad spirituale edificium aptentur, qui per discretionem eruditi doctoris, amputatis actibus et cogitationibus superfluis, uelut ictu quadrantur securis. Lapis etenim quadrus in quodcunque latus uersus fuerit, eque stat [Greg., lib. II super Ezech., hom. 21]. Iustus uero qui in prosperitatibus non eleuatur, aduersitatibus non frangitur, uituperationibus non deiicitur, suasionibus ad malum non trahitur, lapis quadrus  est. Sicut enim ordine lapides in pariete portantur, alii ab aliis; ita portantur fideles a precedentibus in Ecclesia iustis. Portant et ipsi per doctrinam et tolerantiam sequentes, et hoc ordine alii ab aliis portantur iusti usque ad ultimum iustum. Qui cum a prioribus portetur, quem portare debeat, ipse non habebit sequentem. Qui autem omne edificium portat, et ipse a nemine portatur, Dominus est Christus. Unde et lapis a propheta pretiosus uocatur, in fundamento fundatus . Item uiuos lapides Apostolus appellat electos, ut conatum insinuet bone actionis eorum. Mortui namque, id est materiales lapides, ubicunque a structore positi fuerint, insensibiliter manent, aut etiam lapsi decidunt. Non ergo nos beatus Petrus talium lapidum insensibilitatem  uult imitari, sed tanquam lapides uiuos fundamento Christi superedificari; ut uidelicet iuuante nos gratia Dei, sobrie et iuste et pie uiuamus in hoc seculo . Tanquam lapis ergo uiuus edificatur a Christo in domo eius, quicunque, donante et adiuuante ipso, bonis indefessus insistere curat operibus. In templo ergo uiuo et sancto non possunt lapides poni, nisi uiui et sancti. Ergo omni labore nitendum est ut simus illi lapides de quibus scriptum est: Lapides uiui uoluuntur super terram , et cum fuerimus uiui lapides, et ex omni parte dolati, edificemur in templum: et simus cum apostolis et prophetis habitaculum Dei sanctum, spirituale, non manufactum .



CAPUT LXI.  De sufferentia tentationum.

Beatus uir  qui suffert tentationem, quoniam cum probatus fuerit, accipiet coronam uite, quam repromisit Deus diligentibus se . Huic simile est illud in Apocalypsi. Esto fidelis usque ad mortem, et dabo tibi coronam uite, quam repromisit, inquit, Deus diligentibus se . Aperte admonens quia tanto amplius gaudere in tentationibus oportet, quanto certius claret Deum iis quos diligit maius sepe tentationum pondus imponere, ut scilicet per tentationum exercitium probentur in fide perfecti. Cum autem probati fuerint ueraciter esse fideles, hoc est, perfecti et integri in nullo deficientes, iure accipient promissam eterne uite  coronam. Duplex est enim genus tentationis, unum quod decipit, alterum quod probat. Secundum hoc quod decipit, scriptum est: Nemo, cum tentatur, dicat quod a Deo tentatur. Deus enim neminem tentat . Secundum illud quod probat. Deus tentauit Abraham . De qua tentatione et Propheta postulans Dominum dicit. Proba me, Domine, et tenta me . Scriptum est et alibi: uasa figuli probat fornax, homines autem iustos tentatio tribulationis . [Greg., Homil. in Euang., l. L, hom. 16.] Tribus enim modis tentatio agitur: Suggestione, delectatione, consensu. Suggestione hostis, delectatione autem uel etiam consensu nostre fragilitatis. Quod si hoste suggerente delectari aut consentire peccato nolumus, tentatio ipsa nobis ad  uictoriam prouenit, qua coronam uite mereamur accipere. Tentatus est Iob multipliciter, sed quia nec possessiones, nec salutem corporis, diuino amori preposuerat, tentari quidem suggestione hostili potuit, sed consentire uel saltem delectari peccato, nullatenus ualebat. Dixit abbas Antonius abbati Pastori: Hoc est magnum opus hominis, ut culpam suam super seipsum unusquisque ponat coram Domino, et exspectet tentationem usque ad ultimum uite sue tempus. Dicebat quidam senex: Quando tentamur, tunc magis humiliamur. Quoniam Deus sciens infirmitatem nostram, protegit nos; si autem gloriamur, aufert a nobis protectionem suam, et perimus. Narrauerunt de quodam sene quia sedens in cella, et sustinens tentationes, uidebat demones manifeste  et contemnebat eos. Cum autem diabolus se uideret uinci a sene, uenit, et ostendens se ei, dixit: Ego sum Christus. uidens autem eum senex, clausit oculos suos. Et dixit ei diabolus: Ego sum Christus, quare clausisti oculos tuos? Et respondens senex, dixit ei: Ego Christum hic nolo uidere, sed in illa uita. Audiens hec diabolus, non comparuit.



CAPUT LXII. De cognitione Domini nostri Iesu Christi

Petrus apostolus ait: Gratia uobis et pax adimpleatur in cognitione Domini nostri Iesu Christi, quomodo omnia nobis diuine uirtutis sue ad uitam et pietatem donata sunt per cognitionem eius qui uocauit nos propria gloria et uirtute . Ac si diceret: Adimpleatur uobis gratia in eo, ut Dominum  nostrum Iesum Christum perfecte cognoscatis. Et hoc quoque adhuc per eum cognoscatis, quomodo omnia nobis diuine uirtutis sue donata sunt per eius gratiam, que ad uitam obtinendam et pietatem conseruandam sufficiant. Quia quanto quis perfectius Dominum cognoscit, tanto altius promissorum eius magnitudinem sentit. Hinc et Paulus ait: Ad agnoscendum illum et uirtutem resurrectionis eius . Cognitio enim mysterii incarnationis eius, passionis et resurrectionis, perfectio uite est et thesaurus sapientie. Per cognitionem enim Domini et Saluatoris nostri Iesu Christi omnia diuinitatis eius mysteria quibus saluamur, agnoscimus. Tripliciter enim ad agnitionem Christi uenire, Scriptura  teste, didicimus. Primum ut credamus eum Filium esse Dei Patris omnipotentis, et cum Patre et Spiritu sancto unum esse Deum in Trinitate. Secundo, ut diligamus eum ex toto corde, tota anima, tota uirtute , quia ut Ioannes ait: Omnis qui diligit, ex Deo natus est, et cognoscit Deum. Qui non diligit, non nouit eum . Tertio, si mandata eius seruamus, eodem Ioanne teste qui ait: Qui dicit nosse Deum, et mandata eius non custodit mendax est . In hoc enim scimus quoniam cognouimus eum, si mandata eius obseruamus, et uirtutem resurrectionis eius. Agnoscimus enim uirtutem resurrectionis Christi, quando credimus quod Deus suscitauit eum, et nos cum illo suscitauit per uirtutem suam , et a damnatione  mortis eripuit, et ereptos in hereditate eterna, ut filios, ad Patris dexteram collocauit. Octaua enim die Dominus a mortuis resurgens, exemplum nobis future resurrectionis et mysterium ostendit noue conuersationis.



CAPUT LXIII. De clarificatione Domini nostri Iesu Christi in 'sanctis.

De Domino Iesu Christo sic Paulus apostolus dicit: Cum uenerit glorificari in sanctis suis , ille qui in gloria naturaliter sua semper gloriosus, semperque manet glorificatus, in iudicio  glorificabit sanctos suos, ipse cum illis gloriosus, et glorificatus apparens, a claritate potentie  sue clarificans illos: sicut et idem Patri Dominus ait: Et claritatem quam dedisti mihi, dedi eis . Et alibi: Fulgebunt  iusti sicut sol, in regno Patris mei . Qua gloriosa et perpetua gloria glorificati, in iudicio cum Christo apparebunt electi. ueniet ergo, ueniet in iudicio apparere in sanctis suis glorificatus, qui iniquis apparuit in passione sua despectus. Et qui ante Pilatum et pontifices Iudeorum in primo aduentu apparuit humilis et pusillus, in secundo gloriosus, magnus et excelsus apparebit Deus, et admirabilis fieri in omnibus qui crediderunt. Ipse enim Dominus noster iehsu Christus, qui semper admirabilis est in sua diuinitate, factus est et nobis admirabilis in sua humanitate:  admirabilis in conceptione, admirabilis in natiuitate, admirabilis in resurrectione, admirabilis et in ascensione. Ipse adhuc et mirabilis apparebit in omnibus, qui  crediderunt, in ultimi iudicii reuelatione, ut ab illo mirabili mirabiles facti, uiuant cum illo in eternum glorificati. Ipse est enim mirabilis Deus, de quo et Isaias ait: Et uocabitur nomen eius admirabilis, consiliarius, Deus fortis, etc. . Et Dauid: Mirabilis  Deus in sanctis suis . Cuius gloriam resurrectionis uiderunt et crediderunt populi Christiani, et in iudicio gloriam maiestatis eius soli uidebunt electi.



CAPUT LXIu Ut ambulemus digne Deo, et impleamur agnitione uoluntatis eius.

Post acceptam sacri baptismatis undam, et per manus impositionem episcopi susceptam Spiritus sancti gratiam, potissimum est homini impleri cognitione uoluntatis Dei , ut ea que sunt uoluntatis Dei faciat, et in omnibus secundum uoluntatem eius uiuat. Quia quantum quisque uoluntatis Dei habuerit cognitionem, tantum et maiestatis eius habebit timorem, et cordis erga eum tenebit dilectionem, et in tantum digne Deo poterit ambulare, et in tantum illi placere, et in omni opere bono fructificare. Ille ergo digne Deo ambulat, qui fidem quam in baptismate per Domini accepit gratiam,  quotidie operibus bonis accumulat, qui membra sua que sunt super terram mortificat, ut Deo spiritualiter uiuat, et ei cui se probauit, iuste et pie uiuendo placeat. Deo per omnia placentes . Nemo ergo Deo placere, et ad ueram potest beatitudinem peruenire, nisi per mortificationem uitiorum et assumptionem uirtutum, per fidem rectam et operationem sanctam. Et neque in hoc seculo sine his duabus rebus  quisquam sanctificationis consequitur gratiam, neque in futuro uitam possidebit eternam: In omni opere bono fructificantes . Ille bene in omni opere bono fructificat, qui accepto in corde uerbi semine, ut terra bona et optima, aliud trigesimum. aliud sexagesimum, aliud uero centesimum fructum  affert in patientia . Et notandum quod tacite hoc in loco eorum desidiosas corripit mentes, qui in melius non crescunt, nec bonum operantes in uirtutibus proficiunt, sed tantum sibi sufficere credunt, uel quia non operantur malum, uel quia reliquerunt corpore mundum: nescientes quod per exercitia sapientie, et meditationem sanctarum Scripturarum, et per uirtutem bonorum operum, nouus quotidie crescens et placens Deo efficitur homo. Dixit abbas Pastor: Quia sicut fumo expelluntur apes ut tollatur dulcedo operum earum, ita et corporalis requies timorem Domini expellit ab anima et aufert ab ea omne opus bonum. Dixit iterum ipse: Abominatio est omnis corporalis requies.



CAPUT LXu  De eo quod non omnibus placere debemus hominibus.

Hinc Paulus ait: Si adhuc hominibus placere uellem, Christi seruus non essem . Id est, si Iudeis carnaliter in obseruatione legis uel praue uiuentibus Christianis in prauitate eorum consensissem, Christi seruus non essem. Cui sententie contraria minime est illa, ubi ait: Sine offensione estote Iudeis et gentibus et Ecclesie Dei, sicut et ego per omnia omnibus placeo . Nam cur omnibus placeret, ipse exponendo subiungens, ait: Non querens quod mihi utile est, sed quod multis, ut salui fiant . Qui enim omnium utilitatem et salutem querebat, omnibus non inconuenienter se placere dicebat. Hoc apostolicum boni monachi tenentes exemplum,  non sue tantum utilitati debent esse contenti congruentia querere, sed magis que conueniunt proximis, non que sua sunt singuli considerantes, sed que aliorum. Qui tantummodo que sua sunt , id est, que sibi soli necessaria sunt, considerat, et de fraterna salute uel de eius temporali utilitate non curat, sine dubio a caritatis tramite, in quo omnis animarum salus consistit, declinat. Qui uero de sua ac proximorum utilitate atque salute sollicitus, quidquid ualet utilitatis, quasi sibi superioribus fratribus impendere satagit; sibimetipsi per hanc humilitatis obedientiam uite celestis gaudia ampliora conquirit. Placet ergo Paulus hominibus et non placet: quia omnibus bene, iuste et recte uiuentibus, in omnibus suis conuersationibus, uerbis, placet, et actibus;  cunctis autem praue et male uiuentibus contradictor existens, nec uerbis placet, nec moribus. Sunt etenim in hac Christi latissima atque magnifica Ecclesia que est per mundi quadratum clima tensa, duo hominum genera, bene uolentium scilicet atque male uolentium. Bene uolentibus autem in omnibus placet Paulus, male uolentibus uero in omnibus displicet. Sicut enim in area mixta sunt grana cum paleis, ita Ecclesie adhuc degenti in terra mixti sunt boni cum malis. De hac enim malorum et bonorum mixtura, sic legimus in Pauli quam ad Timotheum misit Epistola: In magna, inquit, domo non solum sunt uasa aurea et argentea, sed et lignea et fictilia, et quedam quidem in honorem, quedam autem in contumeliam . Per magnam autem magni domini domum  potest designari Ecclesia Christi, uniuersum diffusa per orbem, in qua sunt uasa aurea, hominum uidelicet corda intellectu spirituali repleta, et uelut auro obryzo uariis uirtutibus rutilantia. Sunt et argentea, nitore eloquentie clara, et officio predicationis perlucida. Sunt et lignea, superba scilicet, stulta et insensibilia corda. Sunt et fictilia, fragilia quoque et terrena de terra sumpta, et terrenis actibus dedita. Sed aurea et argentea, in hac magna Christi Ecclesia, honore sunt digna: Qui enim, ait Apostolus, bene ministrauerint, duplici honore digni habeantur . Lignea autem et fictilia merito sunt in contumelia, quia mentem habentes stultam atque superbam, Domini sui iusta non custodierunt precepta. Dixit sancta Syncletice: Quia per discretionem  oportet nos animas gubernare, et in congregatione manentes, non que nostra sunt querere, neque seruire proprie uoluntati: sed secundum fidem Patri spirituali obedire. Dixit quidam senex: Nunquam desideraui opus quod mihi utile esset, et fratri meo dispendium facere, huiusmodi habens spem, quia lucrum fratris mei opus fructificationis est mihi.



CAPUT LXuI. Ut nobis mutuo culpe dimittamus querelam.

Dominus in Euangelio ait: Si offers munus tuum ad altare, et recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens, offeres munus tuum . Hoc preceptum  quamuis historialiter sit tenendum, spiritualiter tamen semper a nobis est complendum. Spiritualiter autem templum nostrum interior homo noster est: Altare, fides nostra est; munus, prophetia, doctrina, oratio, hymnus et psalmus est. Quia si presens fuerit frater qui aliquid habet aduersum nos, poterimus eum non simulato, sed sincero animo lenire, atque ad gratiam ueniam postulando, reuocare: si tamen hoc coram Deo non pigro motu corporis, sed celerrimo dilectionis affectu fecerimus. De hoc capitulo sic et apostolus Paulus ait: Supportantes inuicem in caritate, et donantes uobismetipsis, si quis aduersus aliquem habet querelam, sicut et Dominus donauit nobis . Hortatur autem nos Apostolus ut simus supportantes inuicem, id est, ut mores, actus et  sermones nostros patienter pro Christo, et omnia onera nostra portemus inuicem pro amore fraterno: quia qui fratrem sicut semetipsum diligit, patienter pro illo omnia portat et sustinet. Charitas enim, secundum Apostolum, omnia suffert, omnia sustinet . Donantes, ait Apostolus, uobismetipsis, si quis aduersum aliquem habet querelam . Habet aliquis aduersus alterum querelam, quando eum quis ledit, etiam sine causa. Sicut et Dominus donauit uobis, ita et uos. Ac si diceret, Sicut et Dominus donauit uobis omnia peccata, per sacri baptismatis undam, ita et uos non aliqua, sed omnia de cordibus uestris debetis fratribus donare commissa: quia iustissimum est apud Deum ut iuxta mensuram pietatis eius, qua nostra donauit nobis delicta, donemus  nos fratribus omnia que in nobis commiserunt peccata; ut libere Deo dicere ualeamus, Dimitte nobis debita nostra, sicut et nos dimittimus debitoribus nostris , ac per hoc omnes culpas que in nobis committuntur, parati simus ignoscere, si nobis desideramus ignosci. Nemo contra se teneat non remittendo, ne contra illum teneatur, non ignoscendo. Ait namque Dominus de seruo nequam, qui noluit conseruo suo remittere culpam: Iratus dominus eius, tradidit eum tortoribus, quoadusque redderet uniuersum debitum . Cuius exemplum cauere nos admonet, dicens. Sic et Pater meus celestis faciet uobis: si non remiseritis, unusquisque fratri suo de cordibus uestris . Nec dicas in lingua, Ignosco, et corde differas. Conscientiam enim tuam  Deus inspicit. uis ergo ut tibi Deus omnia debita dimittat? Dimitte et tu omnia debitori tuo. Hanc ergo regulam ponis, hoc pacto et placito cum Deo obligaris, cum dicis: Dimitte nobis debita nostra, sicut et nos dimittimus debitoribus nostris . Hinc et alio loco Dominus ait: Dimittite et dimittetur uobis, date et dabitur uobis . Interrogatus est senex, Quid est humilitas? Et ille respondit: Si peccanti in te fratri ignoueris, antequam apud te penitentiam agat, et benefacias iis qui tibi malefaciunt. Dixit abbas Antonius: Quia de proximo est mors et uita. Si enim lucremur fratrem, lucrabimur Deum; si autem scandalizemus fratrem, in Christum peccamus. Dicebat abbas Hyperitius: Eripe proximum a  peccatis, quanta tibi uirtus est, sine improperio, quoniam conuertentes Deus non repellit a se. uerbum autem malitie et nequitie non habeas in corde tuo aduersus fratrem tuum, ut possis dicere: Dimitte nobis debita nostra, sicut et nos dimittimus debitoribus nostris . De hoc capitulo et alibi scriptum est: Ut sitis sine querela, et simplices sicut filii Dei . Ille enim sine querela est qui, quantum fragilitas permittit humana, uitam studet ducere sine culpa. Querelam contra Deum uel proximum commissa suscitat culpa. Ergo ille uiuit sine querela qui non ducit uitam uitiis sordidatam, nec committit culpam unde illi iuste inferatur querela.



CAPUT LXuII.  De eo quod filii Dei sumus, et heredes, et hereditas eius, illeque nostra.

Hinc Paulus ait: Quoniam estis filii Dei, misit Spiritum Filii sui in corda uestra, clamantem Abba Pater . Nunquam enim auderemus dicere, Pater noster qui es in celis, nisi de conscientia spiritus habitantis in nobis. Ut enim probaremur adoptati esse a Deo in filios, Spiritum suum dedit nobis, qui signum Patris ostendat esse in filiis, ut audeamus dicere: Abba, quod est Pater, quod Iudeis dicere dudum non fuerat concessum: Itaque iam non sumus serui, sed filii. Quod si filii, et heredes per Deum , id est, si filii sumus, consequenter nobis debetur hereditas Patris; ut quomodo Spiritum Filii Dei accipientes, facti sumus filii, ita in libertatem  de seruitute mutati, heredes simus Dei Patris, coheredes autem Iesu Christi filii eius. Nam et alio loco idem ait Apostolus : Gratias agentes Deo Patri qui dignos nos fecit in partem sortis sanctorum in lumine. Pars sortis sanctorum, congregatio est adunata, et in una societate iuncta, omnium electorum, sicut et alibi dicit: uos autem Dominus multiplicet , subauditur, in numero electorum suorum, ut sitis sancti et immaculati, in gremio scilicet congregati sanctorum. Fit ergo pars sortis sanctorum in lumine; et illustratur a lumine, quando fit in Christo, et illustratur a Christo, quia solet in sorte hereditas significari, sicut scriptum est: Sorte diuisit eis terram in funiculo distributionis . Dicamus quia sicut omnis electorum populus,  pars et funiculus hereditatis Domini est, Scriptura dicente: Pars autem Domini populus eius: Iacob funiculus hereditatis eius . Ita pars et hereditas sortis sanctorum ipse Dominus est, qui dixit ad Aaron: Ego pars et hereditas tua in medio filiorum Isrel . Nos autem cum apostolis et omnibus sanctis societatem habentes: Gratias agentes Deo Patri, oremus ut dignos nos faciat in partem sortis sanctorum in lumine , id est, ut pars et sors et hereditas Domini esse mereamur, et ipsum Dominum Saluatorem nostrum in sorte et hereditate sempiterna feliciter possideamus, et in lumine, id est in ipso et per ipsum illuminati, in eternum felices permaneamus.



CAPUT LXuIII. Quomodo homo lucrifaciat Christum.

Si quis monachus mortificauerit membra sua que sunt super terram, et tollens crucem suam secutus fuerit Christum , et mortuus mundo, et tropeum mortificationis sue Dominice passionis affixerit ligno, ita ut dicere possit cum Paulo: Ego per legem legi mortuus sum, ut Deo uiuam, Christo confixus cruci , iste poterit lucrifacere Christum. Christus enim et ueritas, et Charitas, et Sapientia, et Iustitia, et Sanctificatio dicitur. Qui enim hec omnia sibi bene uiuendo acquirit, Christum procul dubio lucrifacit, uel certe qui fratrem suum, qui Christi est membrum, predicando et bonum exemplum ostendendo lucratur, Christum  lucrifacit. Beatus enim Augustinus ait: Si quid forte peruersum uideris, satage corrigere, et emendare non cesses. Fac quidquid potes pro persona quam portas. Noli quiescere lucrari Christum, quia lucratus es a Christo. Nam et secundum intelligentiam huius sententie, qui intelligit sui causa Christum hominem factum, passum, et mortuum, et a mortuis resurrexisse, et in celos ascendisse, et spretis omnibus que sunt mundi recto cursu eum fuerit secutus, ut ipsum Christum apprehendat, a quo est comprehensus, iste feliciter lucrifacit Christum. Hinc et alibi idem apostolus ait: Mihi autem absit gloriari nisi in cruce Domini nostri Iesu Christi, per quem mihi mundus crucifixus est et ego mundo . Non in propria iustitia gloriari debet monachus, uel in doctrina aliqua,  sed in fide crucis Christi, per quem sibi omnia sperat dimitti peccata. Mutuo ergo sibi mortui esse debent, et mundus monacho, et monachus mundo. Et nichil concupiscere debet monachus eorum que sunt mundi, nec mundus habere debet quod concupiscat in monacho. Solus ergo potest in cruce Christi gloriari: qui tollit eam, et sequitur Saluatorem: Qui crucifigit carnem suam cum uitiis et concupiscentiis, qui mortuus est mundo, et non contemplatur ea que uidentur, sed que non uidentur et eterna sunt .



CAPUT LXIX. De eo quod Domini semper a monachis annuntientur uirtutes.

Hinc Petrus apostolus ait: Ut uirtutes annuntietis  eius qui de tenebris uos uocauit in admirabile lumen suum . Sicut enim ii qui de Aegyptia seruitute liberati sunt per Moysen, carmen triumphale post transitum maris Rubri, et demersum Pharaonis exercitum, Domino cantauerunt ; ita et nos oportet post acceptam in baptismo remissionem peccatorum, dignas beneficiis celestibus rependere gratias, et eius semper annuntiare uirtutes. Si uirtutes suas omnipotens Deus taceret, nullus agnosceret, nullus amaret. uirtutes ergo suas annuntiat, non ut laudibus suis ipse proficiat, sed ut ii qui hunc in sua laude cognouerunt, ad perpetuam hereditatem perueniant. [Greg., Moral. l. XuIII, c. 5.] Idcirco Deus laudes suas indicat, ut ualeamus eum audientes cognoscere,  cognoscentes amare, amantes sequi, sequentes adipisci, adipiscentes uero eius uisione perfrui. Hinc Propheta ait: uirtutem operum suorum annuntiabit populo suo, ut det illis hereditatem gentium . Ac si aperte dicat: Idcirco fortitudinem sue operationis insinuat, ut eam qui audierint, donis spiritualibus ditescant. In spiritualibus enim donis proficere, est digne in Deo ambulare, et de die in diem in uirtutibus sanctis proficere, donec ad uisionem Omnipotentis ualeat peruenire, ut dicatur cum ceteris sanctis de illo: Ibunt de uirtute in uirtutem, et uidebitur Deus deorum in Sion . Ille uidelicet uidebitur a nobis in Sion, id est in speculatione superna, qui nos uocauit in suum regnum et gloriam. uocauit prius per fidem, postea uero uocauit  per speciem, quando uidebimus eum facie ad faciem, et illam desiderabilem audiemus uocem dicentis: uenite, benedicti Patris mei, percipite regnum, quod uobis paratum est ab origine mundi . In quo regno et gloria eterna et uita manet perpetua. Beatus Iob de hac annuntiatione uirtutum, sub figura Redemptoris nostri ait: Terra, ne operias sanguinem meum . [Greg., Moral. l. XIII, c.23.] Terra namque sanguinem Christi non operuit: quia sancta Ecclesia redemptionis sue mysterium in cunctis iam mundi partibus predicauit. Ipse enim sanguis redemptionis qui sumitur, clamor nostri Redemptoris est. Ergo ut sacramentum Dominice passionis in nobis non sit otiosum, debemus imitari que sumimus, et predicare ceteris que ueneramur. Hinc iterum beatus  Iob ait: Neque inueniat locum in te latendi clamor meus . Locum enim latendi clamor eius in nobis inuenit, si hoc quod mens credit lingua taceat. Sed ne in nobis clamor eius lateat, restat ut unusquisque iuxta modulum suum uiuificationis sue mysterium proximis notificet.



CAPUT LXX. De eo quod donatum sit sanctis pati pro Christo.

Sic inter cetera Paulus apostolus ait: uobis donatum est pro Christo, ut non solum in eum credatis, sed etiam ut pro illo patiamini . Notandum quod et fides qua in Christum credimus, et passiones quas pro illo patimur, a Deo Patre pro Christo nobis donantur. Non enim aliis, sed amatoribus Christi, pro Christo pati conceditur. Unde et  non nobis in passionibus pro Christo dolendum, sed multo magis est gaudendum nobis et exsultandum: Quia et apostoli ibant gaudentes a conspectu concilii, quoniam digni habiti sunt pro nomine Iesu contumeliam pati . Non solum nichil bonis nocet, qui bonum facientibus mala irrogat; sed etiam causam maioris beatitudinis illis prestat, iuxta illud euangelicum: Beati qui persecutionem patiuntur propter iustitiam, quoniam ipsorum est regnum celorum . Hinc et alibi Paulus ait: Ob quam causam etiam hec patior, sed non confundor . Ob quam causam dicit, id est, propter predicationem Euangelii, et fidem Domini nostri Iesu Christi. Pro Christo enim pati, non  confusio, sed magna debet fidelibus esse gloriatio. Christus enim, ait Apostolus, factus est nobis iustitia . Pati ergo pro Christo, pati est propter iustitiam. Beati enim  qui persecutionem patiuntur propter iustitiam, quoniam ipsorum est regnum celorum . Confundantur ergo illi qui propter iustitiam persequuntur electos, quia eos cruciatus exspectat eternus. Non confundantur electi, quibus pro breuibus tribulationibus gaudium eternum, pariter celorum tribuetur et regnum. Hinc Petrus ait: Si quid patimini propter iustitiam, beati . Non solum, inquit, nil uobis nocet, qui bonum facientibus mala irrogat; sed etiam cum uos propter bona que exsecratur hostis insequitur, causam uobis maioris beatitudinis  prestat, cum patientie uestre uires exercet. Ipse iterum dicit: Melius est enim bene facientes  pati quam male facientes . Hec sententia illorum monachorum stultitiam arguit, qui cum pro culpis arguuntur a fratribus, uel etiam excommunicantur, patienter non tolerant. Si uero sine culpa, uel uerborum contumelias, uel aduersa queque patiuntur a prepositis, mox ad iracundiam prorumpunt: et qui antea uidebantur innoxii, per impatientiam et murmurationis audaciam culpabiles se reddunt et noxios. Et mihi si daretur optio, mallem iudicari aut aduersa pati sine culpa, quam cum culpa subiacere uerberibus uel excommunicationibus. Qui enim iustus et sine culpa patitur, Christum imitatur; qui  uero in flagellis corripitur, latronem illum imitatur qui in cruce Christum cognouit et post crucem in paradisum cum Christo intrauit. Qui uero nec inter flagella desistit a culpis, sinistrum imitatur latronem, qui propter peccata in crucem ascendit, et post crucem in tartarum ruit. Dixit sancta Syncletice: Quamuis concidatur corpus infirmitatibus, et ualidis inflammetur febribus, non deficias in pressuris, sed magis gaude, quia uisitauit te Dominus et dices, Castigans castigauit me Dominus, et morti non tradidit me . Si ferrum es, spera adhibitum tibi ignem. Aurum es, sed per ignem probatior eris . Quod si iustus es et hec pateris, de magnis ad maiora promoueris. Interrogauit quidam frater senem, dicens: Dic mihi unam rem  quam custodiam, et uiuam per eam. Et dixit ei senex. Si potueris contumeliam pati et sustinere, magnum est hoc, et super omnes uirtutes. Qui contemptum et iniuriam et damnum patienter fert, potest saluus esse.



CAPUT LXXI. De eo quod Christus pro dilectione nostra tradidit semetipsum.

Dicit enim Paulus apostolus: Gratia uobis et pax a Deo Patre nostro, et Domino Iesu Christo, qui dedit semetipsum pro peccatis nostris . Hinc et alibi ipse ait: Qui dilexit nos, et tradidit semetipsum pro nobis . In tantum enim Christus nostram dilexit uitam, ut pro illa suam poneret animam.  Dedit enim semetipsum Dominus iehsu Christus morti, ut nos a periculo mortis eriperet, et ereptos Patri in filios adoptaret. Mortuus est namque, ne nos mori timeremus. Resurrexit, ut et nos per eum resurgere ualeamus: Eripuit de presenti seculo nequam , ut nobis gloriam pariter et uitam donaret eternam. Nos enim Filius Dei eripuit a raptore iniquo, ut proprio nos redderet Domino. Tunc etenim Christus nos eripuit de presenti seculo nequam, cum nostram in uitiis enutritam, in meliorem mutauit uitam. Conuersationem nostram tantum mutauit in melius erexitque sublimius, ut cum Paulo dicere possimus: Nostra autem conuersatio in celis est . Merito ergo suam et eorum conuersationem in celis esse dicit Paulus,  qui, relictis terrenis, toto desiderio cogitant de celestibus, et mente pura atque deuota, non ea que sunt terrena et caduca, sed ea desiderant que sunt celestia et eterna. uoluntas enim fuit Dei Patris, ut Dominus iehsu Christus pro nostris traderetur peccatis. Et uoluntas fuit Christi ut Patris faceret uoluntatem, sicut idem Dominus per Prophetam dicit: Ut facerem uoluntatem tuam, Deus meus, uolui . Ipsius enim sumus factura creati in Christo Iesu, in operibus bonis, que preparauit Deus, ut in illis ambulemus . Hoc est, quod uiuimus, quod speramus, quod intelligimus, et credere possumus, ipsius est, quia ipse est conditor noster, nos autem factura eius sumus. Ad hoc enim nos creati dicimur in Christo Iesu,  creati utique non quia ante non fuimus, sed renati in Christo, et creati in operibus bonis, que preparauit Deus ut in illis ambulemus. In caritate radicati et fundati . Charitas Christus est, et in caritate, id est, in Christo radicati et fundati ita esse debemus, ut in eius amore firmiter perseueremus: Fundamentum enim aliud nemo potest ponere, preter id quod positum est, quod est Christus iehsu . ueritatem autem facientes in caritate, crescamus in illo per omnia, qui est caput Christus . ueritas enim Christus est, et caritas Christus est, et iustitia, et sanctificatio, et pax Christus est . Qui ergo hec omnia que Christus est, facit, insuper et mandata eius custodit, ueritatem facit, et  in caritate, id est in Christo, quotidie crescit.



CAPUT LXXII. De eo quod Apostolus ait: Spiritum nolite exstinguere.

Ac si dicat: Spiritus sancti gratiam, quam baptizati per manus impositionem et chrismatis accepistis unctionem, nolite praue uiuendo exstinguere ; sed eam integram et inuiolatam in uestro corde et corpore seruate. Unde ad Ephesios idem ait Apostolus: Nolite contristare Spiritum sanctum Dei, in quo signati estis in die redemptionis : signaculum enim sancti Spiritus in  die quo baptizati sumus et confirmati, accepimus, quod utique fideliter seruare debemus. Hoc igitur signaculo sancti Spiritus, ideo qui credit Deo, signatur ab illo; ut seruet et ostendat illud in die redemptionis purum atque sincerum, et nulla ex parte mutilatum. Unde et Ioannes apostolus ait: Et unctio quam accepistis ab eo maneat in uobis . Ac si diceret: Hoc Domino adiuuante procurate, ut Spiritus sancti gratiam, quam in baptismo consecuti estis, integram uestro in corde et corpore seruetis, et hoc sit spiritum nolite exstinguere [a 1Kb] . Potest unctio eius, de qua Ioannes loquitur, et spiritus de quo Paulus dicit, spiritum nolite exstinguere, ipsa Dei Charitas intelligi, que diffunditur in cordibus nostris per Spiritum sanctum qui  datus est nobis . Que citissime ad obseruanda Dei mandata cor quod implet inflammat, que a praue uiuentibus per odium et inuidiam exstinguitur atque discordiam. Exstinguitur et spiritus predicatorum, qui audientibus salutis predicant uerbum, a contradicentium, resistentium et exasperantium malitia auditorum, ita ut magis eos tacere libeat, quam predicare delectet: et ita fit ut per exasperationem auditorum predicatoribus tollatur uerbum. Unde et Ezechieli Dominus ait: Adherere faciam linguam tuam palato tuo, et eris mutus, nec quasi uir obiurgans, quia domus exasperans est . uenit quidam senex ad alium senem et dixit unus ex eis: Ego mortuus sum huic seculo. Alter uero dixit ei: Ne confidas in temetipso, donec  exeas de corpore isto. Quia si tu mortuus es, Satanas mortuus non est. Dixit abbas Pastor: Quia semper homo humilitatem et timorem Dei ita incessabiliter respirare debet, sicut flatum, quem naribus attrahit uel emittit. Dixit iterum: Quia proiicere se in conspectu Dei, et non seipsum extollere, et mittere post tergum propriam uoluntatem ferramenta sunt quibus anima operatur.



CAPUT LXXIII De nociua curiositate monachorum.

Paulus apostolus dicit: Rogamus autem uos, fratres, ut quieti sitis, et uestrum negotium agatis, et operemini manibus uestris . Ac si diceret: Ab omni uos inquietudinis et curiositatis abstinete uitio, ut quieti facti, uestrum agatis negotium.  Ille igitur suum agit negotium, qui postposito curiositatis uitio, de salute sua est incessanter sollicitus. Nam ille monachus alienum agit negotium, qui curiositatis uitio suam oblitus uitiosam discutere uitam, alienam inuestigare sollicite curat. Unde et ad eosdem in secunda idem ait Epistola: Audiuimus enim quosdam inter uos ambulantes inquiete, nichil operantes, sed curiose agentes . In hac breui sententia multa Paulus monachorum reprehendit uitia, inquietudinem uidelicet et otiositatem et curiositatem, et multiloquium, in quo secundum Salomonem  non effugitur peccatum;  inquietudo ergo, que et alio nomine curiositas appellatur, grande est uitium, que nec corpus quietum, nec animam dimittit esse sine peccato. Dum enim sollicite aliorum domos circuit, uel aliena acta curiose perquirit, procul dubio in multis offendit. Nam curiositatis uitium indesinenter comitatur et otium. Otiositas autem inimica est anime . Melius est ergo monachis ut obedientes sint prepositis suis ad omnem obedientiam utilitatis sue, et cum silentio, id est ab omni uitio inquietudinis et curiositatis, et uerbositatis alieni, manibus operantes suum panem manducent, et intelligant de seipsis illud Psalmographi dictum: Opera manuum tuarum manducabis: beatus es, et bene tibi erit . Dicebat quidem senex: Propterea  non proficimus, quia nescimus mensuras nostras, neque patientiam habemus in opere quod ceperimus; sed sine labore aliquo uirtutes uolumus possidere. Dicebat abbas pastor, quod abbas Isidorus allocutus sit aliquando plebem fratrum dicens: Fratres, nunquid non ad laborandum uenimus in locum hunc? Et nunc uideo quia nullus hic labor est. Ego igitur, dimissa plebe, uado ubi est labor, et ubi non inuenio requiem. Quemdam senem rogabant fratres ut quiesceret a graui labore, ille autem respondit eis: Credite mihi, filii, quod Abraham penitebit, cum uiderit magna et preclara dona Dei, quod amplius non fuerit in laboribus decertatus.



CAPUT LXXIu.  De regula ab apostolis posita.

Hinc Paulus apostolus ait: Quicunque hanc regulam secuti fuerint, pax super illos et misericordia . Doctrina Dei quedam regula sermonis est, que inter iusta iudicat et iniusta: quam qui secutus fuerit, habebit pacem in semetipso, que exsuperat omnem sensum, et post pacem misericordiam consequetur. Noua creatura est generatio Christiana, quia Christus nouus homo uenit in mundum, et noua precepta dedit mundo, et super obseruantes ea pax et misericordia. Item ipse Apostolus ait: uerumtamen ad quod peruenimus, ut idem sapiamus, et in eadem permaneamus regula , id est, ut in ministerio fidei permaneamus, ad quod Christo uocante peruenimus, et nichil extra regule disciplinam  in conuersatione fidei sapiamus, sed hoc sapiamus quod commune sit et modestum, in euangelica ueritate et in eadem fidei regula permaneamus. Regula hoc in loco fides uocatur catholica. Regula uero ab eo quod recte ducat, et recte regat est dicta. Unde et illa Patrum instituta, que recte uiuere catholicam docent Ecclesiam canones uocantur. Canon autem Grece, Latine regula dicitur. Hinc et alibi Paulus ait: Denuntiamus autem uobis, fratres, in nomine Domini nostri Iesu Christi, ut subtrahatis uos ab omni fratre inquiete ambulante et inordinate . Ista denuntiatio non est ab auditoribus paruipendenda, quia regali est auctoritate fulcita, quando in nomine Domini nostri Iesu  Christi est denuntiata. Et quamuis apostolica caritate sit plena, auctoritatem tamen continet regiam, que fidelium omnium salubriter cateruam ad rectam animarum perducit regulam. Ait enim: Ut subtrahatis uos ab omni fratre inquiete ambulante, et non secundum traditionem, quam acceperunt a nobis . Hinc auctoritatem firmam subrahendi se a prauis hominibus ab apostolo sanctorum accepit Ecclesia. Regulam autem bene ambulandi, id est, bene, et iuste, et pie uiuendi, tradiderunt fidelibus apostoli, quam omnium fidelium debet tenere firmiter Ecclesia, que ad illorum suam uult dirigere uitam. Istius ergo regule norma, omnibus Christianis, ipsorum apostolorum facta est uita. Unde et sequitur: Ipsi enim scitis quemadmodum oporteat  uos imitari nos . Ac si diceret: Quia iam frequenter et uerbis uobis prediximus et exemplis ostendimus, ideo notum est uobis quomodo oporteat uos imitari nos. Libenter tamen facite quod hortamur, si a nobis traditam fidei uultis tenere regulam. Dixit quidam senex: Scriptum est, Iustus ut palma florebit . Significat autem hic sermo bonum actum, altum, et rectum, et dulcem. Est enim in palma unum incardium et ipsum candidum, omnem habens operationem in se. Similiter autem et in uiro iusto reperitur unum ei et simplex inesse cor, ad Deum tantummodo respiciens. Est autem et album, habens illuminationem fidei, et omnis operatio iusti in corde ipsius est. Nam et acumen stimulorum eius aduersus diabolum est propugnaculum.



CAPUT LXXu. Ut uigilantes sint monachi.

Paulus apostolus nos admonet dicens: Non dormiamus sicut ceteri, sed uigilemus . Id est, non dormiamus sicut ceteri infideles, iniusti, iniqui, qui ignorantie et corporis somno depressi, et peccatorum suorum mole grauati, quid illis in futuro eueniat preuidere non ualent. Qui tam grauiter turpiterque dormiunt, ut ad sui custodiam cordis oculos non aperiant; qui nichil de futura gloria, sed semper de presenti cogitant uita. Non de iis que non uidentur et eterna sunt, sed semper de iis cogitant que uidentur, et caduca et temporalia sunt. Nos autem non sicut illi dormiamus, sed uigilemus.  Hinc nos et Marcus euangelista salubriter admonet dicens: uigilate ergo, quia nescitis quando Dominus ueniat. Ne cum uenerit repente, inueniat uos dormientes . Beati serui illi, quos cum uenerit Dominus, inuenerit uigilantes . uigilat enim, qui ad aspectum ueri luminis oculos apertos tenet. uigilat, qui seruat operando quod credit. uigilat, qui a se corporis et negligentie tenebras repellit. Hinc et alibi idem ait apostolus: Siue uigilemus, siue dormiamus, simul cum Christo uiuamus . Id est, siue uigilemus ad custodiam nostre salutis, siue dormiamus a nociuis huius seculi curis, simul cum illo uiuamus, id est, semper in Christo et cum Christo simus: qui pro nobis mortuus est, et resurrexi  . De hac salubri uigilatione et dormitione, in Canticis canticorum Salomon ait: Ego dormio, et cor meum uigilat . Ac si diceret: Quanto magis a terrenis uelut dormiens quiesco curis, tanto liberius cor meum ad sui contemplationem uigilat creatoris. Illa enim anima in eternum semper cum Domino uiuet, que illi hic per dilectionem adherens, a tergo eius nunquam recedit. Unde et Dominus inquit: Qui diligit me, me sequatur. Et ubi ego sum, illic et minister meus erit . Id est, mecum in perpetuo uiuens, semper gloriosus et immortalis regnabit. Dixit abbas Euagrius: Si deficis animo, ora sicut scriptum est. Ora autem cum timore, et tremore et labore, sobrie et uigilanter. Ita oportet orare maxime propter malignos, et nequitiis uacantes,  inuisibiles inimicos nostros, qui nos in hoc precipue impedire nituntur. Dixit iterum: Quando cogitatio contraria in corde tuo uenerit, noli alia pro aliis per orationem querere, sed aduersus eam que te impugnat, gladium lacrymarum exacue.



CAPUT LXXuI. De pugna uirtutum.

 Tunc uiri sancti ueracius a uitiorum colluuione deterguntur, dum ab eis contra singula uitia uirtutes singule opponuntur. Nam aduersus impetus uitiorum contrariis uirtutibus est pugnandum: contra luxuriam enim cordis est adhibenda munditia; contra odium, dilectio preparanda; contra iracundiam, patientia proponenda; contra timorem, fiducia est adhibenda; contra tristitiam,  gaudium est adhibendum; contra acediam, fortitudo; contra auaritiam, largitas; contra superbiam, humilitas est opponenda: sicque singule uirtutes nascentia contra se uitia reprimunt. Libidinem enim abstinentia domat, quia quantum corpus inedia frangitur, tantum mens ab illicito appetitu reuocatur. Et aduersus iram tolerantia dimicat. Et merorem tristitie spes eterni gaudii superat. Et quem turbata mens de exterioribus afficit, dulcedo interioris tranquillitatis linit. Aduersus inuidiam preparatur caritas, et aduersus ire incendia mansuetudinis adhibetur tranquillitas. Cum dominio uitiorum contradicimus, cum iniquitati, que nos a Deo separat, reluctamur, cum consuetudini uiolenter resistimus, et desideria peruersa calcantes,  contra hec ius nobis libertatis ingenite uindicamus, uitiorum agminibus acerrimo conflictu resistimus, cum culpas penitendo percutimus, et maculas sordium fletibus lauamus, fortiter contra uitia reluctamur. Dixit abbas Agathon: Quia secundum uoluntatem meam nunquam dormiui, retinens in corde aduersus quemquam dolorem: neque dimisi dormire alium habentem aduersum me aliquid. Dixit abbas Macarius: Age fiducialiter, o fili, nam et ego per uiginti annos non pane, non aqua, non somno, satiatus sum. Panem quidem pensatum accipiens, aquam uero ad mensuram, somno autem, parietibus me duntaxat inclinans, surripere paululum festinabam. Dixit abbas Isidorus: Si cogitationes non habemus,  ferarum similes sumus. Sed si inimicus quod suum est, exigit, nos quoque quod nostrum est, implere debemus. Insistamus orationi, et inimicus fugatur. uaca meditationi Dei, et uincis. Perseuerantia boni, uictoria est. Certa, et coronaberis. Dixit abbas Ioannes: Quia ianua Dei est humilitas, et patres per multas contumelias acti, gaudentes intrauerunt in ciuitatem Dei, quia humilitas et timor Dei superant omnes uirtutes. Debet ergo monachus ante omnia humilitatem habere. Hoc enim inter octo beatitudines primum Saluatoris mandatum, dicentis: Beati pauperes spiritu, quoniam ipsorum est regnum celorum .



CAPUT LXXuII. De odio et correctione fraterna.

Paulus apostolus ait: Si quis autem non ob audit  uerbo nostro per Epistolam, hunc notate, et non commisceamini cum illo, ut confundatur: et nolite quasi inimicum existimare illum, sed corripite, ut fratrem . Ac si diceret: Si eum auctoritas Epistole nostre non corrigit, per litteras uestras quis sit ipse nobis notificate, ut a nobis corripiatur, uel etiam per nostram Epistolam excommunicetur. Et uos non commisceamini tandiu cum excommunicato donec obediens preceptis consentiat apostolicis; et sic ab utrisque, a nobis uidelicet et a uobis confusus, tandem aliquando resipiscat, et emendatus preceptis nostris obediat. Apertum hoc in loco Apostolus dat indicium, ut cum excommunicato nec in actu, nec in consilio, nec in aliquo commisceamur consortio. In uno eodemque homine et fraternitatem  simul diligere et uitia possumus odisse. Aliud enim est quod frater est, aliud quod uitiosus est homo. Diligamus ergo in eo fraternitatem nostram, et odio habeamus uitiositatem eius. Persequamur in eo uitium, et emendatum ut nosmetipsos diligamus eum. Hinc beatus Gregorius ait: : Sic sic nimirum proximis nostris exhibere odii discretionem debemus, ut in eis et diligamus quod homines sunt, et habeamus odio quod in Dei nobis itinere obsistunt. Dixit quidam senex: Quia debet homo mortificare seipsum ab omni re mala, priusquam egrediatur de corpore, et non ledat ullum hominem. Et nisi habuerit homo in corde suo quod peccator est, Deus non exaudiet eum. Quid est in corde habere, quod peccator est? Id est, si quis supportat  peccata sua, et non uidet peccata proximi sui. Quando enim dimiserit homo uoluntatem suam, tunc ei reconciliabitur Deus, et suscipit orationem eius. Si enim conspexerimus peccata nostra, non uidemus peccata proximi. Stultitia est enim homini habenti mortuum suum, et relicto eo, abire et flere mortuum proximi sui: Quando enim manus Domini occidit omne primogenitum in terra Aegypti, non erat domus, in qua non iaceret mortuus . Non enim est homo qui uiuat, et non peccet . Unusquisque ergo mortuum, id est peccatum suum, plangere debet.

Peccatum enim mortuum dicit propheta, ubi ait: Qui lauatur a mortuo, et iterum tangit mortuum,  id est, qui plangit peccatum, et iterum committit peccatum, nichil proficit lauatio eius .



CAPUT LXXuIII. Ut mentis lumbos succinctos habeat monachus.

Petrus apostolus ait: Propter quod succincti lumbos mentis uestre in ueritate, sobrii perfecte sperate in eam que offertur uobis gratiam, in reuelationem Iesu Christi . Ac si diceret monachis: Quanto maior est uobis gratia promissa, tanto amplius digni esse curate, ut eam percipere ualeatis. Et recte dicit, sperare in eam que offertur uobis gratiam, in reuelationem Domini nostri Iesu Christi; quia qui succinctis lumbis mentis, id est, et mente et corpore castus Domini aduentum exspectat, merito quando reueletur, sperat. Hinc et Paulus apostolus  ait: State ergo succincti lumbos uestros in ueritate , id est, perfecti state, lumbos mentis succincti, hoc est, in omni prelio uiriliter preparati, et ab omnibus curis seculi expediti. Quod iuxta membra carnis et corporis, omnia membra anime in Scripturis uocentur nulli dubium est. De quibus unum puto esse nunc membrum, lumbos, quos ut accingamus a ueritate precipitur. Sint lumbi uestri precincti, et lucerne ardentes . Hinc et propheta ait: Accingite lumbos uestros super ubera uestra . Ac si dicat: In corde libidines resecate, ne exterius turpiter in fornicationem cadatis. Nam castus corpore non tamen corde, nullum premium habet in repromissione, quia secundum ueritatis dictum: Qui uiderit mulierem ad concupiscendum  eam iam mechatus est eam in corde suo . [Greg., lib. uIII, c. 19, Mor.] Si ergo primum fornicationes prohibeantur a corde, non prorumpunt in opere. Sunt nonnulli iustorum qui ad comprehendendum culmen perfectionis accincti, dum altiora interius appetunt, exterius cuncta derelinquunt, qui rebus habitis se nudant, gloria honoris se exspoliant, qui internorum desideriorum per assiduitatem se amici meroris afficiunt, habere de exterioribus consolationem nolunt, qui internis gaudiis dum mente appropiant, uitam in se funditus corporee delectationis necant. Talibus namque per Paulum dicitur: Mortui enim estis, et uita uestra abscondita est cum Christo in Deo . Horum itaque uocem Psalmista expresserat, cum dicebat:  Concupiscit et deficit anima mea in atria Domini . Concupiscit uero et deficit in atria Dei, qui cum eterna desiderat, in amore temporalium non perdurat. [Huc usque Greg.] Hinc Psalmista iterum dicit: Deficit in salutari tuo anima mea . In salutari ergo Dei animam iusti deficere, est presentis uite bona eternitatis electione deserere, mansura querere, et in rebus temporalibus fiduciam non habere.



CAPUT LXXIX. De mortificatione uitiorum.

Hinc Paulus apostolus ait: Mortificate membra uestra que sunt super terram, fornicationem, immunditiam, libidinem, etc. . Ideo hec uitia et  peccata nostra dicuntur membra, quia per membra nostra sua complent officia, quibus nos consentire Apostolus prohibet dicens: Neque exhibeatis membra uestra arma iniquitatis peccato, sed exhibete uos Deo . Omnia enim generaliter peccata et uitia unum diaboli faciunt corpus, cuius specialiter hec que sequuntur uitia, dicuntur membra. Unde et in Epistola scribitur ad Romanos: Scientes hoc, quia uetus homo noster simul crucifixus est, ut destruatur corpus peccati , id est, crimina atque peccata, que simul unum corpus appellat, quod destrui dicit per bonam uitam et fidem catholicam. Omnis enim immunditia et libido uno nomine uocatur fornicatio, que si primum auferatur a cordis cogitatione, prorumpit in opus. uerumtamen si delectatione  uel consensu fuerit lactata, ita crescit in colubrum, ut mortifero suum lactantem occidat ueneno. Ergo non lactetur, sed mortificetur a nobis, ne mortificemur ab illa. Crucifigatur a nobis, ne crucifigamur ab illa. Hinc et Paulus iterum dicit: Qui autem sunt Christi, carnem suam crucifixerunt cum uitiis et concupiscentiis . Si omnia simul uitia crucifixa sunt, et caro quasi in cruce pendens nichil concupiscit, ut quid nobis legem, que data est ad uitia cercenda? Simul illud notandum quod eos dixerit Christi esse, qui carnem suam cum uitiis et concupiscentiis crucifixerint, contra illos qui solam fidem sufficere arbitrantur. Fuit quidam senex magnus inter preuidentes, qui affirmabat dicens: quia uirtutem quam uidi stantem super baptisma, eamdem  uidi etiam super uestimentum monachi, quando accipit habitum spiritualem. Cuidam seni data est gratia uidendi que fiebant, et dicebat: Quia uidi in cenobio aliquando meditantem fratrem in cella, et ecce demon ueniens stabat extra cellam; et dum frater ille meditaretur, non preualebat ingredi: cum autem cessasset a meditando, tunc ingrediebatur ille demon in cellam.



CAPUT LXXX. De gratia lacrymarum.

Scriptum est quia Axa filia Caleph suspirans dixit patri suo: Da mihi benedictionem. Terram australem et arentem dedisti mihi, iunge et irriguam. Et dedit ei pater suus irriguum superius, et irriguum inferius ; hoc significans quod a Creatore  et Patre nostro Deo, cum magno gemitu querenda est a nobis lacrymarum gratia. Sunt namque nonnulli qui iam alia Domini perceperunt dona, que significabat australis terra, sed adhuc lacrymarum non acceperunt gratiam. [Gregor., lib. III Dialog., c. 34.] Deum enim sitiens anima, prius timore compungitur, post amore. Prius enim sese in lacrymis afficit, quia dum malorum suorum recolit, pro his perpeti supplicia eterna pertimescit. At uero cum longa meroris anxietudine fuerit formido consumpta, quedam iam de presumptione uenie securitas nascitur, et in amore celestium gaudiorum animus inflammatur. Et qui prius flebat ne duceretur ad supplicium, postmodum flere amarissime incipit,  quia differtur a regno. Contemplatur etenim mens qui sint illi angelici chori, que societas sanctorum spirituum, que maiestas eterne uisionis Dei: et amplius plangit quia a bonis perennibus deest, quam flebat prius, cum mala eterna metuebat. Sicque fit ut perfecta compunctio formidinis trahat animum compunctioni dilectionis. Irriguum quippe superius accipit anima, cum sese in lacrymis celestis regni desiderio affligit. Irriguum uero inferius accipit, cum inferni supplicia flendo pertimescit. Dicebant de abbate Arsenio quod toto tempore uite sue sedens ad opus manuum, pannum habebat in sinu propter lacrymas, que crebro currebant ex oculis eius. Dixit sancta Syncletice: Labor est et certamen magnum, in primis qui conuertuntur ad Dominum, postea autem  inenarrabile gaudium habent. Sicut enim qui ignem accendere uolunt, primum infumantur, et sic obtinent quod uolunt, ita oportet nos diuinum ignem cum lacrymis atque laboribus in nobis ipsis accendere. Scriptum est enim quia Deus noster ignis consumens est . Dixit senex: Quomodo umbram corporum nostrorum ubique nobiscum circumferimus, sic debemus fletum ex compunctione habere nobiscum ubicunque sumus. Dixit abbas Hyperitius: Nocte et die laborat monachus, uigilans, in orationibus permanens, compungens autem cor suum, producit lacrymas, et celerius prouocat misericordiam Dei.



CAPUT LXXXI De eo quod sancti monachi filii Dei uocantur.


Hinc Dominus ait: Beati pacifici, quoniam filii Dei uocabuntur . In pace perfectio est, ubi nichil repugnat. Et ideo filii Dei pacifici sunt, quoniam nichil in eis resistit Deo. Pacifici autem in semetipsis sunt, qui omnes animi sui motus componentes, fiunt regnum Dei. Si filii Dei sumus, pacifici esse debemus. Pacificos enim esse oportet Dei filios, et humiles, mente mites, corde simplices, sermone puros, animo innocentes, affectu concordes, sibimet unanimiter coherentes. Hinc et Ioannes apostolus ait: uidete qualem caritatem dedit nobis Pater, ut filii Dei nominemur et simus . Magna est gratia conditoris nostri quam nobis donauit, ut eum amare et nouerimus et possimus: et ita amare, ut patrem filii, cum et hoc magnum esset,  si sic amare illum possemus quomodo fideles serui amant dominos suos. Qualiter autem filii Dei effici debeamus, idem Ioannes testatur. Quotquot autem receperunt eum, dedit eis potestatem filios Dei fieri iis qui credunt in nomine eius . Per fidem ergo et dilectionem filii Dei efficimur. Magna beneuolentia, magna misericordia: Unicus natus est, et noluit manere unus. Sed Deus Unicum eumdemque ipsum quem genuerat, et per quem cuncta creauerat, misit in hunc mundum, ut non esset unus, sed fratres haberet adoptatos. Non enim nos nati sumus de Deo quo modo ille Unigenitus, sed adoptati per gratiam eius sumus. Ex munere enim diuino prius potestatem adoptionis accepimus, postea  ut filii Dei esse mereremur, consecuti sumus. Hinc iterum idem Ioannes ait: Charissimi, nunc filii Dei sumus, et nondum apparuit quid erimus . Hinc iterum ipse: Et nos cognouimus, et credimus caritati, quam habet Deus in nobis . Cognouimus quia iehsu est Filius Dei, et quia Pater misit eum Saluatorem mundi: et credimus caritati, quam habet Deus in nobis. Quia uidelicet cum haberet Unicum, noluit esse unum, sed ut fratres haberet, adoptauit illi alios, qui cum illo possiderent uitam eternam. Dixit abbas Pastor, quia interrogauit quidam frater abbatem Pemenem, dicens: Quid est quod in Euangelio Dominus dicit: Maiorem hac caritatem nemo habet, quam ut quis animam suam pro amico ponat . Quomodo fit hoc? Respondit  senex: Si quis audit uerbum malum a proximo suo, et cum possit ipse similia respondere, pugnat tamen in corde suo portare laborem, et uim sibi facit ne forte respondeat illi malum ut contristet illum, iste talis animam suam ponit pro amico suo. Contigit aliquando abbatem Pabo iter cum fratribus in partes Aegypti facere, et uidens quosdam seculares sedentes, dicit eis: Surgite, et salutate et osculamini monachos, ut benedicamini. Frequenter enim cum Deo loquuntur, et sancta sunt ora eorum.



CAPUT LXXXII. Quod ex uirtutibus uirtutes, et ex uitiis uitia oriuntur.

Omnes uirtutes in conspectu Conditoris uicaria ope se subleuant, ut  uicissim se sua coniunctione  fulciant. Nulla bona sunt cetera, si occulti iudicis oculis castitatis testimonio non approbentur, si uel castitatem humilitas deserat, uel humilitatem castitas relinquat. Apud auctorem humilitatis et munditie prodesse nichil preualet uel superba castitas, uel humilitas inquinata. Sic uitio uitium gignitur, sic uirtus uirtute concipitur [Isid., lib. II Sent.]. Ex uitio enim uitium gignitur, sicut in Dauid, qui dum non euitauit adulterium, perpetrauit homicidium . Item uirtus uirtute concipitur, sicut per uirtutem euangelice predicationis, uirtutem martyrii apostoli meruerunt. Dixit sanctus Gregorius quia hec tria exigit Deus ab omni homine qui est baptismum consecutus, id est, fidem rectam ex tota anima et uirtute, lingue continentiam  et castitatem corporis. Dixit abbas Euagrius: Mentem errantem uel nutantem solidat lectio et uigilie, et oratio. Concupiscentiam uero marcescere facit esuries, et labor, et solitudo. Iracundiam autem reprimit psalmodia, et longanimitas, et misericordia. Sed hec opportunis temporibus et mensuris congruis adhibitis. Que autem non opportune, uel sine mensura fiunt, ad paruum tempus proficiunt.



CAPUT LXXXIII. Quid sit configi Christi cruci?

Tollens monachus crucem suam, et Christum sequens mortificatis membris super terram, et mundo mortuus, et configuratus morti Iesu Christi, et in ligno Dominice passionis affixus, hic configitur cruci  Christi. Qui uestigia eius ita sectatur, ut conuersationem illius imitari possit, ut sit mansuetus sicut ille fuit, et mitis et humilis corde, uerberatus non respondeat, maledictus non remaledicat, sed uincat in humilitate superbiam; iste cum Paulo dicere potest: Christo crucifixus sum cruci, et, uiuo autem iam non ego, uiuit uero in me Christus . Beatus multumque felix qui uiuente in se Christo per singulas orationes, cogitationes et opera, potest dicere, uiuit in me Christus, et, quod uiuo, in fide uiuo Filii Dei . uiuit autem in eo Christus in quo uiuit sapientia, iustitia, ueritas, sanctificatio, pax et fortitudo, cetereque uirtutes, quas qui non habet, non potest dicere, uiuit in me Christus. uiuit uero et in eo Christus, qui uestigia sectatur eius, et nulla  mundi concupiscentia capitur, ut Deo uiuens, mundo mortuus uideatur: Quoniam omne quod est in mundo, concupiscentia carnis est, et concupiscentia oculorum, et superbia uite . Monachi autem habentes uictum et uestimentum, his debent esse contenti, quia et a monachis extraneum et a fide debet esse alienum quidquid de hoc mundo concupiscitur uel desideratur, nam superfluum est. Interrogatus quidam senex a fratre quid faceret ut saluus esset, ille exspolians se uestimento suo, et cingens lumbos suos, atque extendens manus suas, dixit: Sic debet monachus nudus esse ab omni materia seculi, et crucifigere se aduersus tentationes atque certamina mundi. Dixit abbas Hyperitius: Quia grata est Deo monachi obedientia, quam qui possidet,  quod poscit exauditur, et cum fiducia Crucifixo astabit. Etenim Dominus sic uenit ad crucem, scilicet: Factus obediens usque ad mortem .



CAPUT LXXXIu. Ut monachi cor habeant purum et conscientiam bonam.

Clamat enim nobis Scriptura dicens: Finis precepti est caritas de corde puro et conscientia bona . Finis dicit, id est, perfectio precepti et totius legis. Charitas ergo que nos charos Deo et hominibus facit, et istius seculi contemptores, ac bonorum omnium amatores, fons est omnium bonorum, et origo carismatum, et cunctarum perfectio uirtutum. Cor autem purum illud est ubi nullus dolus est, nec aliquod machinatur malum; ubi simulatio  nulla, sed tota puritas regnat; ubi non corde aliud tenetur, et aliud ore profertur; ubi non inuenitur illud: uana locuti sunt, unusquisque ad proximum suum. Beati enim mundo corde, quoniam ipsi Deum uidebunt . Et innocens manibus, et mundo corde, hic accipiet benedictionem a Domino . Conscientia enim illa bona est, in qua non sunt opera mortua, sed ab omnibus peccatorum sordibus est mundata. Unde et ad Hebreos Paulus apostolus ait: Qui per Spiritum sanctum semetipsum obtulit immaculatum Deo, et mundauit conscientiam nostram ab operibus mortuis , id est, peccatis. Opera enim mortua intelliguntur peccata. Ibi ergo est conscientia bona, ubi est innocentia  bona et pura, simplicitas tota et fides non ficta. Illa est procul dubio conscientia bona, ubi non est uitiorum accusatio ulla, quam nec peccati remordet culpa, nec criminum moles accusat; que nullum odit, nulli nocet, nulli detrahit, nullum molestat, nulli inuidet, sed omnibus est suauis, omnibus innocua, mitis, pacifica, atque benigna. Dixit abbas Agathon: Non debet monachus permittere conscientie sue ut accuset eum in quacunque re. Intelligere ergo debent monachi ut sicut angeli cum timore et tremore hymnos canentes assistunt Creatori, ita et monachi debent in psalmodiis coram Deo cum metu et corde puro consistere tempore orationis. Gloriatio ergo monachi, et laus in conspectu angelorum et hominum, humilitas, et simplicitas  cordis. Gloriatio monachi, mansuetudo cordis et silentium.



CAPUT LXXXu. Ut diuites sint monachi in operibus bonis, et thesaurizent sibi fundamentum bonum

Monachi, qui diuites non sunt in rebus terrenis, diuites esse debent in uirtutibus sanctis et operibus bonis, quia non carnales, sed spirituales diuitie liberant animam in die uindicte et ultionis. Unde et Salomon ait: Non proderunt diuitie in die ultionis. Iustitia autem liberabit a morte . Fundamentum enim quod dicit bonum, siue Christum, siue bonorum operum significat premium, quod sibi unusquisque monachus bene et iuste uiuendo thesaurizat in celo, ut illic bene fundatus, quasi mons  Sion, non moueatur in eternum . Domus enim nostra eterna, non manu facta , que bonis operibus edificatur in celo, si supra petram , id est supra Christum, fuerit fundata, a nullius superuenientis impetu patietur ruinam. Christum enim habet fundamentum, ideo nullius timebit impulsum. Thesaurus enim terrenus, quia Christum non habet in fundamento, a latronibus effoditur et furatur. Thesaurus uero qui in celis a sanctis monachis thesaurizatur, quia Christum habet in fundamento, nec effoditur a latronibus nec furatur. Ibi enim nos ipse Dominus thesaurizare iubet, cum dicit: Thesaurizate uobis thesauros in celo, ubi nec erugo, nec tinea exterminat, nec fures effodiunt, aut furantur . Ibi et Apostolus  ueram nos denuntiat apprehendere uitam; si dum uiuimus in presenti, sollicite Domini custodierimus precepta. Sine dubio illi ueram uitam apprehendunt in futuro seculo, qui adhuc uiuentes in mundo, illic bonorum suorum operum quotidie sibimetipsis condunt thesaurum. Hinc et alibi scriptum est: Pone thesaurum tuum in preceptis Altissimi, et proderit tibi magis quam aurum . Thesaurus enim terrenus diuitias seruat fallaces. Thesaurus uero celestis uitam ueram pariter preparat et eternam. Ad comparationem enim istius transitorie uite illa dicitur uera uita in qua uirtutibus diuites monachi, in perpetuo feliciter cum Christo regnant. Abiit aliquando Zacarias ad abbatem suum Syluanum,  et inuenit eum in excessu mentis, et erant manus eius extense in celum; et cum uidisset ita, clausit ostium et exiit. Et intrans circa horam sextam atque nonam, inuenit eum eodem modo. Circa decimam uero horam pulsauit, et ingressus inuenit eum quiescentem, et dicit ei: Quid habuisti hodie, Pater? Qui dixit ei: Infirmatus sum hodie, fili. Ille uero tenens pedes eius, dicebat: Non te dimittam, nisi indicaueris mihi quid uidisti. Respondit ei senex: Ego in celum raptus sum, et uidi gloriam Dei, et illic steti usque modo, et nunc dimissus sum.



CAPUT LXXXuI. De mansione eterna que a Deo preparata est sanctis.

Omni custodia seruemus cor nostrum ,  fratres: exspectantes Patremfamilias Christum Dominum ac Deum nostrum: Qui cum diues esset, propter nostram salutem pauper factus est , ut nos diuitiarum suarum socios faceret, et ineffabilis future glorie participes demonstraret. Hunc ergo diligere sine intermissione debemus, ut ab ipso quoque diligi mereamur, et cum illo in mansionem illam, que apud Patrem preparata est sanctis, intreamus; ubi contemplabimur omnem naturam angelorum et archangelorum, uirtutum et potestatum, et omnium sanctorum. Illic uocabimur filii Dei, illic aperientur nobis porte regni, et intrabimus in penetralia Patris, illic apparebit nobis Sol iustitie Christus. Illic transformabit Deus corpus humilitatis nostre, conforme factum corpori claritatis  sue . Illic renouabitur sicut aquile, iuuentus nostra , illic percipiemus coronam pulchritudinis, et uestem iucunditatis de manu Domini, et dicemus in illa die: Letetur anima nostra in Domino, quia induit nos uestimento salutis et iustitie, et circumdedit nos indumento letitie. Tanquam sponso circumponet nobis mitram, et tanquam sponsam ornabit nos ornamento . Illic fulgebimus sicut Sol in regno Patris nostri , illic immortalia secula et permanentia inueniemus. Illic donabitur nobis sine perturbationibus et fluctibus longitudo dierum, ubi semper uox letantium et exsultantium erit. Illic nobis preparatus est locus, et mansio eterna in domo Domini et muro eius, et nomen sempiternum quod non delebitur. Oremus  ergo semper, fratres dilectissimi, ut transferat nos Dominus pius atque benignus in illam beatam spem et ineffabilem letitiam et mansionem eternam, ubi est semper laudatio et exsultatio, et iucunditas sempiterna. Si desideras esse celestis, semper que terrena sunt exsecrare et despice, perfectorum exempla sectare, et imitator existe. Ne cogites intra te dicens: Multus est labor propositi atque institutionis monachatus nostri; ego autem sum paruus et infirmus, non ualeo in hoc proposito consistere. O dilectissime frater, intellige que dico. Si uolueris proficisci in longam regionem, non poteris unius hore spatio totius uie interualla concurrere, sed gradatim quotidie perficis mansionem, et post multum  tempus ac laborem ad patriam quam desideras peruenies. Sic est regnum celorum, et paradisus deliciarum, et desiderabilis patria monachorum, ad quam per orationes, et uigilias, ieiunia et continentiam, per lacrymas et obedientiam, per caritatem et perseuerantiam, per humilitatem et iustitiam, et si que sunt alie uirtutes, peruenitur. Hec enim sunt mansiones per quas ad regnum celeste et Deum Patrem uenturos nos esse credimus. Hec serua, ne timeas initium bone uie suscipere, que te ad uitam perducat eternam.



CAPUT LXXXuII. Quomodo beatus efficitur homo.

Beatus qui odio habuerit hunc mundum, et tantummodo meditatio eius fuerit in Deo. Beatus qui  exsecratus fuerit peccatum et malitiam, et Deum solum benignum, et pium dilexerit Redemptorem, et castos iugiter et sanctos habuerit cogitatus. Beatus qui ab omnibus pollutis cogitationibus fuerit emundatus, et non fuerit in mundi istius actibus implicatus: sed ex integro liber in Domino, ab omnibus mundi istius negotiis uanissimis liberatus. Beatus qui semper recordatus fuerit de die illa tremenda, et festinauerit lacrymarum fontibus ablui, et anime sue uulnera semper curare. Beatus qui fuerit effectus tanquam nubes, ad proferendam pluuiam lacrymarum, per quas possit exstinguere flammas omnium uitiorum: Beatus qui ambulauerit in uia mandatorum Domini , et in sanctis operibus iugiter conuersatus, immaculatam seruauerit  animam suam. Beatus qui in bonis operibus quotidie per sanctam creuerit disciplinam, habens in Domino spem certam, ut uideat eum in claritate sua, et regno, et gloria. Beatus qui meminerit precepti Domini et mandata eius sollicite custodierit, ut operetur et uiuat in eis. Beatus qui posuerit custodiam ori suo, et ostium circumstantie labiis suis, ut non declinet in uerba malitie . Multis enim modis beati efficiuntur homines, sicut in Euangelio Dominus ait: Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt iustitiam, quoniam ipsi saturabuntur. Beati misericordes, quoniam ipsi misericordiam consequentur. Beati  mundo corde, quoniam ipsi Deum uidebunt. Beati pacifici, quoniam filii Dei uocabuntur. Beati qui persecutionem patiuntur propter iustitiam, quoniam ipsorum est regnum celorum .



CAPUT LXXXuIII. De hora exitus et separatione anime a corpore.

Beatus qui semper habuerit diem exitus sui ante oculos, et festinauerit in illa hora paratus et sine aliquo timore peccati uel praue conscientie inueniri. Beatus qui inuenerit fiduciam in illa hora exitus sui, quando anima separabitur a corpore: cum magno namque metu magnisque doloribus separatur. uenient enim angeli assumere animam, et separabunt eam a corpore, et perducent ante tribunal immortalis  et metuendi iudicis. At illa memorans operum suorum, contremiscit, et uidens et considerans actus suos, pro metu et timore horrendo egredi pertimescit. Tamen tremens et metuens ad eternum pergit iudicium. Unde sollicite debet unusquisque uiuere, ne forte in iniquitatibus suis rapiatur, simulque finiatur uita cum culpa.  uenturi enim exitus ignorantia incerta est, et dum mori quisque non existimat, tollitur. Nam incentor diabolus eos quos uiuentes accendit ad uitia, subito morientes pertrahere nititur ad tormenta, et repente hora qua nesciunt, improuiso exitu rapiuntur, atque absorbente profundo, cruciandi eternis gehenne incendiis deputantur. De quibus scriptum est: Ducunt in bonis dies suos, et in puncto ad inferna descendunt  . Prauorum enim animas hominum apostate angeli excipiunt a corpore exeuntes, ut sint eis ipsi tortores in penis qui fuerunt suasores in uitiis. Finem uero iustorum optimum uocatio tranquilla nonnunquam commendat, ut ex eo intelligantur ad sanctorum angelorum pertinere consortium, ex quo ab hoc corpore sine dura uexatione tolluntur. Unde et pro talibus quamuis pietas iubeat flere, fides tamen uetat lugere. Illi enim sunt deplorandi, quos barathrum absorbet inferni, non quos aula letificandos excipit paradisi. Legimus de quodam sene, qui cum moreretur in Scythi, circumdederunt fratres lectum eius, et uestierunt eum, et ceperunt flere. Ille autem aperuit oculos, et risit. Adiecit iterum ridere. Hoc etiam factum est tertio. Quod cum  uiderent fratres, rogauerunt eum dicentes: Dic nobis, abba, quare, nobis flentibus, tu rides? Et dixit eis: Primo risi, quia uos timetis mortem. Secundo risi, quia non estis parati. Tertio autem risi, quia ex labore ad requiem uado. Hoc cum dixisset, statim clausit oculos senex in mortem. Dicebant et de abbate Sysoi quod in die dormitionis sue cum sederent circa eum fratres, splenduit tanquam sol facies eius, et dixit ad eos: Ecce, abbas Antonius uenit. Et post paululum rursum dicit eis: Ecce, chorus prophetarum uenit. Et iterum amplius facies eius resplenduit, et dixit: Ecce, chorus apostolorum uenit; et dupliciter refulsit adhuc facies eius, et ecce ipse cum aliquibus loquebatur. Deprecati sunt autem illum senes, dicentes: Cum quo loqueris, Pater?  Qui dixit eis: Ecce angeli uenerunt accipere me, et rogo ut dimittar penitere modicum. Dicunt ei seniores: Non indiges penitentia, Pater. Dixit autem illis: uere nescio meipsum, uel initium sumpsisse penitendi. Et cognouerunt omnes quia perfectus esset. Et rursus subito facta est facies eius sicut sol, et timuerunt omnes. Dixit autem eis: uidete, ecce Dominus uenit dicens: Auferam [Al., afferte] uas mihil electionis eremi. Et continuo reddidit spiritum. Et facto fulgore repletus est totus locus ille odore suauitatis.



CAPUT LXXXIX. De innocentia.

Ille uere innocens est qui nec aliis nec sibi nocet.  Qui uero sibimetipsi nocet, quamuis aliis non noceat, innocens non est. De propria enim innocentia in Domino confidens Dauid, aiebat: Iudica me, Domine, quoniam ego in innocentia mea ingressus sum, et in Domino sperans, non infirmabor . Et iterum: Ego autem in innocentia mea ingressus sum, redime me, et miserere mei . Et interrogans Dominum, quis habitaret in tabernaculo suo, aut quis requiesceret in monte sancto eius ? responsum audiuit diuinum dicens: Innocens manibus et mundo corde, qui non accepit in uano animam suam, nec iurauit in dolo proximo suo. Hic accipiet benedictionem a Domino, et misericordiam a Deo salutari suo .  Gaude, innocentia, et exsulta; gaude,  inquam, quia ubique illesa es, ubique secura: si tentaris, proficis; si humiliaris, erigeris; si pugnas, uincis; si occideris, coronaris. Tu in seruitute libera es, in periculis tuta, in custodia leta. Tibi omnis reatus addicitur, tibi uniuersa malitia subiugatur. Te potentes honorant, suscipiunt principes, magnates exquirunt, etiam illi te nonnunquam desiderant qui impugnant. Tibi boni parent, mali inuident. Zelant emuli, inimici succumbunt, nec unquam poteris uictrix non esse, etiamsi tibi inter homines iudex iustus defuerit. Dicebant de abbate Paulo quod teneret manibus cerastas qui dicuntur cornuti, et serpentes et aspides atque scorpiones. et scindebat eos per medium. uidentes autem hec fratres, satisfacientes ei interrogabant eum, dicentes: Dic nobis quid  operatus es ut acciperes gratiam istam? Qui ait eis: Ignoscite mihi, Patres. Si quis possederit puritatem et innocentiam, omnia subiiciuntur ei, sicut Ade, quando erat in paradiso ante preuaricationem mandati diuini.



CAPUT XC. Quid sit sanctificare ieiunium.

Quia ieiunantis Domini uictorias recensentes, triumphum nostre salutis agnouimus, ieiunia nostra religionis sanctificemus obsequiis. Quid autem est aliud, sanctificare ieiunium , nisi ieiunii causa sancta uelle, iusta facere, iniqua uitare. Sanctificat ille ieiunium, qui flammas seuientis iracundie, mansuete mentis placabilitate restinguit. Sanctificat ieiunium, qui lasciuientes oculos turpi ab  aspectu habenis castitatis auertit.  Sanctificat ieiunium, qui conuiciorum iacula scuto patientie repercussa, dispergit. Sanctificat ieiunium, qui litigantium tumultus pacifici sermonis et lingue prudentioris arte compescit. Sanctificat ieiunium, qui consurgentes in semetipso uanarum cogitationum spinas euangelico sulcante uomere, uelut quidam pectoris sui arator, excidit. Sanctificat ieiunium, qui inopias egenorum pro quantitate substantie sue miserantis manus humanitate solatur. Apprime sanctificat ille ieiunium, qui per omnia preceptis diuine legis intentus, diabolica a corde suo respuit tentamenta. Et ideo, fratres karissimi, si uolumus Deo placita exhibere ieiunia,  simus in fide fortes, in iudiciis iusti, in amicitia fideles, in iniuriis patientes, in contentionibus moderati, refugientes turpiloquia, aduersus iniqua constantes, in conuiuiis sobrii, in uoluptatibus continentes, in caritate simplices, inter subdolos cauti, condolentes tristibus, contumacibus resistentes, in suspicionibus parci, inter maliloquos taciti, inter humiles cequales. Si huiusmodi uirtutibus nostra uoluerimus sanctificare ieiunia, tribuente Domino ad festiuitatem Paschalis gratie, et ad gaudia celestium promissionum indubitata fiducia, et conscientia letiore ueniemus



CAPUT XCI. Quid sit bene ieiunare.


Bene ieiunat quicunque esuriem suam, refecti pauperis satietate sustentat. Bene ieiunat qui diuini recordatione iudicii semetipsum refrenans, ab omni se illecebrarum uoluptate suspendit. Bene ieiunat, qui carnem suam uitiorum germina pullulantem, sanctarum meditatione uirtutum, et sobrietatis amore castigat. Bene ieiunat, qui fraternas iniurias pacifici pectoris lenitate dimittit.  Gratissimum Deo defert ieiunium, qui mentem suam a prauis cogitationibus, oculos a concupiscentia, linguam manusque a lite custodit. Et sic ieiunium nostrum sanctificet castitas, ornet patientia, benignitas foueat, misericordia letificet, commendet humilitas, ut gemino quodam corporis animique ieiunio diuine nos gratie semper commendemus.



CAPUT XCII. De eo quod scriptum est: Multi ab Oriente et Occidente uenient, et recumbent cum Abraham, et Isaac, et Iacob in regno celorum .

Multi uenient ab Oriente et Occidente, et recumbent, non carnaliter iacentes, sed spiritualiter requiescentes; non temporaliter potantes, sed eterne epulantes. Recumbent in regno Dei, ubi lux et species, ubi letitia et exsultatio, ubi gloria et benedictio, ubi lux oculorum et longeuitas uite eterne: ubi omnes iucundantur, ubi omnes gaudent, ubi Patres illi beati recumbunt; ubi omnes prophete requiescunt, ubi apostoli et euangeliste super gloriosos sedent thronos, ubi multitudo martyrum in gloria eterna gloriatur, ubi copiositas uirginum in secula exsultat, portans  coronam immaculate uirginitatis.  O dulcissimi fratres, unanimis conuentio, hilaris congregatio, fulgens coniunctio. Ita est a seculo beneplacita et annuntiata exsultatio, ista ab initio narrata requies. In istam festinarunt ire omnes Dominum diligentes, ad istam colliguntur omnes ex gentibus Domino credentes, religiositatem seruantes, in eam et nos omnes pergamus. O religiosi filii Dei, ad istam omni uirtute nostra festinemus. Nihil nos reuocet, nichil nos retardet, nichil nos impediat ad hoc desiderabile properare conuiuium. Omnem negligentiam a nobis pellamus, omnemque desidiam ab animo, et corporis impedimenta a nobis proiiciamus, ut huius beatitudinis et requiei  domestici efficiamur, quatenus sancta huius, ut dictum est, epulatione digni inueniamur.



CAPUT XCIII. De eo quod omnis electus atque perfectus monachus et homo, et uitulus, et leo, et aquila figuraliter sit.

Omnis etenim electus atque in uia Domini perfectus et homo et uitulus, et leo simul, et aquila est. Homo enim rationale est animal. uitulus autem in sacrificium mactari solet. Leo uero fortis est bestia, sicut scriptum est: Leo fortissimus bestiarum, ad nullius pauebit occursum . Aquila ad sublimia euolat, et irreuerberatis oculis solis radiis intendit. Omnis itaque qui in ratione perfectus est, homo est. Et quoniam semetipsum ab huius mundi uoluptate mortificat, uitulus est. Quia uero ipsa sua  spontanea mortificatione contra aduersa omnia fortitudinem securitatis habet, leo est. Unde scriptum est: Iustus autem quasi leo confidens, absque terrore erit . Quia uero sublimiter contemplatur ea que celestia atque eterna sunt, aquila est. Igitur quoniam iustus per rationem homo, per sacrificium mortificationis sue uitulus, per fortitudinem securitatis leo, per contemplationem uero efficitur aquila, recte per hec sancta animalia signari unusquisque perfectus potest. Quia omnis intentio, omnisque contemplatio sanctorum super se tendit, ut illud possit adipisci quod in celestibus appetit. Siue enim bono operi, seu celesti inuigilet contemplationi, tunc ueraciter hoc quod agit bonum est quando ei placere concupiscit a quo est. Qua in re pensandum est ut  omne bonum quod agitur per intentionem semper ad celestia leuetur. Electi autem quia et in bono opere omnipotenti Deo placere appetunt, et per contemplationis gratiam eternam iam beatitudinem degustare concupiscunt, facies et pennas desuper ex tendunt .



CAPUT XCIu. De eo quod Apostolus ait: Caro concupiscit, etc. .

Concupiscentia carnis est motus anime turpis in affectum sordide delectationis. Concupiscentia uero spiritus est ardens intentio mentis in desideria sancte uirtutis. Ista sibi consentientes mittit ad regnum, illa ad supplicium sempiternum. Concupiscentia namque carnis primum illecebras uitiorum in cogitationibus gignit. Concupiscentia uero spiritus e contrario  cogitationes sanctas indesinenter opponit Illa fabulis uanis oblectatur et uerbis, ista Scripturarum meditationibus atque preceptis. Illa gaudet spectaculis rerum terrestrium, ista contemplatione celestium gaudiorum. Illa terrena gaudia querit, ista gemitus et suspiria trahit. Illa in somnum atque pigritiam corpus relaxat, ista in uigiliis et competentibus orationibus elaborat. Illa per ingluuiem illecebris uentris et desiderio gutturis inestuat, ista semetipsam ieiuniis et abstinentie cruciatibus macerat. Illa luxurie subdita turpium perpetrationum affectus, quos intentione cogitationis agit, perfectione uoluntatis explere contendit; ista castitatis et pudicitie honestatem diligit. Illa auaritie  flamma succensa, appetit lucrum, et fugit temporalium damna rerum; ista contemnens mundum, solum sibi uindicat Christum. Illa inuida nullum sibi superiorem uel equalem esse permittit, sed interno liuore uulneris de cunctorum profectu tabescit; ista de cunctorum uirtutibus gaudet, et minores sibi pro caritate preponit. Illa exestuans nichil equanimiter portat, sed perturbata mente usque ad uoces tumultum exaltat; ista nulla exasperatione mouetur, sed per tranquillitatis mansuetudinem patienter sustinet. Illa tristitia inficitur, dum quelibet aduersa persenserit; ista nullo merore frangitur, sed etiam mala de proximis portans, ab interiore gaudio non mouetur. Illa ambitione honorum inficitur, et humanis laudibus uel illecebris uane glorie delinitur; ista humilitatem  amat, et soli Deo suo qui inspector mentis est, placere delectat. Illa inflata superbie fastu cor miserum eleuat; ista ne a celsitudine sua corruat, usque in infima seipsam humiliat. Sed quid plura? Concupiscentia carnis, in omnium uitiorum multitudinem sibi consentientes precipitat. Concupiscentia uero spiritus mentem lassam, ne deficiat, spe future glorie corroborat.



CAPUT XCu. Quid sit impetus spiritus, et quid sit impetus carnis.

In electis et reprobis diuersi sunt impetus: in electis uidelicet impetus spiritus, in reprobis impetus carnis. Impetus quippe carnis ad odium, ad elationem, ad immunditiam, ad rapinam, ad exteriorem gloriam, ad crudelitatem, ad perfidiam, ad  desperationem, ad iram, ad iurgia, ad uoluptates animum impellit. Impetus uero spiritus ad caritatem, ad humilitatem, ad continentiam, ad largitatem misericordie, ad interiorem profectum, ad pietatis opera, ad eternorum fidem, ad spem sequentis gaudii, ad patientiam, ad pacem, ad considerationem uite immortalis et lacrymas mentem pertrahit. Unde necesse est ut magna semper cura considerare debeamus in omne quod agimus, quo nos impetus ducat: utrum nostra cogitatio per impetum carnis an per impetum spiritus impellatur. Amare enim terrena, temporalia eternis preponere, exteriora bona non ad usum necessaria habere, sed ad uoluptatem concupiscere, ultionem de inimico querere, de emuli casu gaudere, impetus carnis est. At  contra amare celestia, contemnere transitoria, non ad fructum uoluptatis transitura, sed ad usum necessitatis querere, de inimici morte tristari, impetus spiritus est. Et quia perfecti quique in istis se semper uirtutibus exercent, recte nunc de sanctis animalibus dicitur: Ubi erat impetus spiritus, illuc gradiebantur .



CAPUT XCuI. De eo quod unusquisque iustus et ante faciem suam, et coram facie sua ambulat.

Ante faciem ergo suam graditur iustus, quia ad ea que reliquerat, nullo iam appetitu aspicit, et in eternis que appetit, sub contemplationis sue oculo, boni operis pedem ponit.  Ante faciem quippe ambulare, est anteriora petere. In presenti uero ambulare, est sibimetipsi absentem non esse. Omnis etenim iustus qui uitam suam sollicitus aspicit, et diligenter considerat quantum quotidie in bonis crescat, aut fortasse quantum a bonis decrescat, iste quia se ante se ponit, coram se ambulat, quippe qui uigilanter uidet utrum surgat an defluat. Quisquis uero uite sue custodiam negligit, discutere quod agit, que loquitur, que cogitat, aut despicit, aut nescit, coram se non ambulat, quia qualis sit in suis moribus uel actibus ignorat. Nec sibimetipsi presens est, qui semetipsum quotidie excutere atque cognoscere sollicitus non est. Ille autem ueraciter se ante se ponit, sibique in presenti est, qui se in suis actibus tanquam alium attendit.   Debemus ergo nosmetipsos sollicite sicut alios uidere, nosque ipsos, ut dictum est, ante nos ponere, et in cunctis que agimus interius et exterius nos diligenter custodire debemus.



CAPUT XCuII. De eo quod scriptum est: Omni custodia serua cor tuum .

Dicis fortasse, quomodo possum custodire cor meum, ut mala non cogitet? Audi breuiter rationem. Potes euidenter, si diuina et celestia mediteris. Tamen tria sunt que possunt a malis cogitationibus animam liberare: uigilia sancta, oratio et meditatio. Harum assiduitas confert anime stabilitatem, ut bonis cogitationibus et non malis occupetur. Si uis in mundo cor mundum habere, dic cum Dauid:  Meditatus sum nocte cum corde meo, et uentilabam in me spiritum meum . Quantum cor tuum meditando domaueris, tantum sublimius consequeris premium, et clariore sapientie et scientie lumine fulgebis. Si uis, ut superius dictum est, cor mundum habere, nunquam te inanibus fabulis occupes. Quidquid turpe est et contra sanctitatem nunquam aut agas, aut delecteris audire. Iam que seculi erant deposuisti. Christum Dominum induisti . uide ne de tecto uirtutum, pristina quesiturus uestimenta descendas , nec de agro reuertaris domum, ne fimbriam Saluatoris, nec cincinnos noctis rore madefactos, quos semel tenere cepisti aliquando dimittas: Esto ut domus fundata super petram , nulla te aura seculi huius  concutiat, nullus te uentus desiderii praui exurat. Esto apis prudentissima, fauum mellis opera tua componant, ut tua dulcedine saties Christum. Superuola uitia et continges eum qui tibi dicit: Ego flos campi, et flos agri . Decerpe flores per Scripturas sanctas, ut dicas cum Propheta: Eructauit cor meum uerbum bonum, dico ego opera mea regi. Lingua mea calamus scribe uelociter scribentis . Illos ergo imitare, illos sequere qui ista audire meruerunt, quorum habitus, sermo, incessus, uita, formam intuentibus prebent. Nam illos quos uideris in modum turturis pingere incessum, curiosos, uerbosos, in risu faciles, sine pudore, sine uerecundia, fabulaaniles et uanas referentes, ad cursum tardos, ad  mensam paratos, ad ieiunium ingratos, quorum oculi ut faces ardentes huc illucque uento animi flante, scintillas concupiscentie spargunt, et ut rota uoluuntur, qui proprio igne torquentur in sartagine menti sue, hos, ut dixi, deuita, quia scriptum legis: Cum sancto sanctus eris, et cum peruerso peruerteris . Humiles uero obedientes, lectionem amantes, orationi instantes, ama et dilige, tanquam membra Christi. Illos quos te deuitare monui, non attendas, magis uolo ut te timeant et emulentur mali, boni uero diligant et suscipiant.



CAPUT XCuIII. Quid significet quod dixit Deus ad Abraham: Egredere de terra tua, et de cognatione tua, et ueni  in terram quam monstrauero tibi .

Et nos, fratres karissimi, ad exemplum beati Abrahe peruenientes: Egrediamur de terra nostra, et de cognatione nostra, et ueniamus ad terram quam nobis daturus est Dominus post istam uitam. Que est terra nostra de qua egredi iubemur, nisi caro nostra?  Bene ergo de terra egreditur, qui carnales concupiscentias contemnens, et uoluntates proprias uelut uenenum diaboli respuit, et lectioni uel orationi frequenter insistit: bene de terra sua egreditur, qui cupiditatem spernit, et misericordiam diligit, luxuriam fugit, amplectitur castitatem. Bene de terra sua egreditur, qui malitiam deserit, ut teneat caritatem, superbiam  spernit, et sectatur humilitatem. Quid ergo de terra egredi est, nisi omnia peccata et uitia carnalia relinquere? Et ueni, inquit Dominus, in terram, quam monstrauero tibi . Ergo si terram nostram relinquimus, ad terram quam ostendit Dominus ueniemus. Que tamen est terra ista quam Dominus dignatur ostendere? Sine dubio credamus, quia ipsa est de qua Propheta dicebat: Credo uidere bona Domini in terra uiuentium . Ergo terra corporis nostri quando magnis criminibus famulatur, terra morientium esse cognoscitur. Cum uero uirtutibus operam dederit, in terra uiuentium transmigratione felicissima commutatur. Sed hoc ergo, fratres karissimi, non extra nos, sed intus in nobis, cum Dei gratia possumus exercere si uolumus. Si  enim peccata relinquimus, et uirtuti operam damus, de terra morientium feliciter egressi sumus, et in terram uiuentium feliciter ueniemus. Et ideo qui solebat maledicere, benedicat; et qui solebat detrahere, semper quod bonum est studeat proferre. Qui solebat iracundiam in corde conseruare, patientiam teneat. Qui res alienas solebat inuadere, de rebus propriis studeat erogare. Qui in negotio fraudem facere, et per stateras uel mensuras duplices lucra mundi conquirere solebat, ab omni fraude et ab omni iniquitate suum animum per penitentiam uel misericordiam contendat erigere. Hoc ergo agite, fratres karissimi, et Deus pacis et dilectionis erit uobiscum .



CAPUT XCIX. De martyrio quod in pace Ecclesie fit.

 Nemo dicat, fratres, quod temporibus nostris martyrum certamina esse non possint. Habet enim et pax nostra martyres suos. Nam sicut frequenter suggessimus, iracundiam mitigare, libidinem fugere, iustitiam custodire, auaritiam contemnere, pars magna martyrii est. Non incongrue dictum est, auaritiam contemnere, iracundiam mitigare. libididem fugere: contemnenda est enim auaritia, que nobis ideo iniqua lucra procurat, ut nos suos faciat. Nostri enim essemus, si illa nostra non esset. Iniqua est auaritia, que uelut ignis, quanto plus accipit, tanto amplius querit. Iracundia  uero mitiganda est, que prius nocituris nocet quam nocendis. Quod autem libidinem fugiendam esse suggerimus, apostolus Paulus euidenter ostendit, qui cum omnibus uitiis predicaret resistendum, dum contra libidinem loqueretur, non dixit resistite, sed fugite fornicationem . Ac si contra reliqua uitia, Deo auxiliante, debemus in presenti resistere, libidinem uero fugiendo superare. Ergo contra libidinis impetum apprehende fugam, si uis obtinere uictoriam. Nec tibi uerecundie sit fugere si castitatis palmam desideras obtinere. Unde, fratres karissimi, ab omnibus Christianis, precipue tamen a clericis uel monachis, indigna et inhonesta familiaritas fugienda est; quia sine ulla dubitatione qui familiaritatem non uult uitare suspectam, cito  delabitur in ruinam. Inter omnia Christianorum cortamina sola duriora sunt prelia castitatis, ubi quotidiana pugna est, et rara uictoria. Grauem castitas sortita est inimicum, qui quotidie uincitur et timetur. Et ideo, sicut iam dictum est, nemo se falsa securitate decipiat, nec de suis uiribus periculose presumat, sed audiat Apostolum dicentem: Fugite fornicationem. Et ideo, karissimi fratres, contra mortifera blandimenta et contra adiutores diaboli qui familiaritatem suspectam habere nec metuunt nec erubescunt, ne nos exemplo suo decipiant, Dei adiutorium iugiter imploremus ut nos de laqueo uenantium liberare  dignetur: scientes quod in iis malis que supra diximus omnibus Christianis quotidiana martyria deesse non possunt. Si enim  castitas, et ueritas, et iustitia Christus est, sicut ille qui insidiatur persecutor est, ita et ille qui hec et in aliis defensare et in se custodire uoluerit, martyr erit. Et ideo qui hec tota animi uirtute et ipse diligit, et ut alii diligant, et uerbis simul et exemplis ostendit, et ubicunque pax, ueritas uel iustitia, siue castitas laborant, quantum preualet etiam ultro se ingerit, et secundum quod uires habuerit, defensare contendit, martyrii coronam Domino remunerante percipiet. Sed dicit aliquis homo, Iuuenis sum, faciam quod delectat modo, et postea penitentiam agam. Hoc est dicere: Percutiam me crudeli gladio, et postmodum ad medicum uadam. Et nescit quod unius hore puncto uulnus exhibetur, sed uix longo  tempore ad sanitatem pristinam reuocatur. Qui enim adulterans dicit se postea penitentiam acturum, quare non timet ne eum subita febricula superueniens rapiat, et pereat illi dilatio, succedat eterna damnatio.



CAPUT C. De duobus altaribus in homine, quorum alterum in corpore est, et alterum in corde.

 Duo sunt in nobis altaria constituta, corporis uidelicet et cordis nostri. Denique duplex a nobis sacrificium querit Deus: unum, ut simus casti corpore, alterum, ut mundi corde. Ergo in exteriore, id est corpore nostro, offerantur opera bona; in corde, odores suauitatis  reddat cogitatio sancta. In altari cordis nostri cogitemus semper quod bonum est; in altari uero corporis nostri iugiter quod Deo heneplacitum est operemur. Tunc enim ordine legitimo consecrationem altaris cum gaudio celebramus, quando altaria cordis et corporis nostri munda et pura in conspectu diuine maiestatis offerimus. Nam nescio qua fronte aut qua conscientia, optat in altaris consecratione gaudere, qui in cordis sui altari non studet munditiam custodire. Nos uero, fratres karissimi, ita agere studeamus, ut semper festiuitatem duplicem celebrare mereamur. Et quomodo uisibiliter de templi altaris consecratione gaudemus, sic inuisibiliter de corporis castitate uel animi puritate spirituale gaudium habere mereamur.





SMARAGDI ABBATIS COMMENTARIA IN REGULAM SANCTI BENEDICTI
[Opp. Rabani Mauri, tom. Iu, pag. 246.]



INCIPIT PRAEFATIO METRICE DICTATA.


Quisquis ad eternum mauult conscendere regnum,
   Debet ad astrigerum mente subire polum;
Relligione pia uite perquirere callem
   Scandere quo ualeat aurea regna celer.
Est monachis sancti Benedicti Regula Patris
   Perfectis palma suauis et ampla uia,
Aspera sed pueris nec non tironibus arcta
   Quos aluit gremio lactea uita diu.
Hec est sancta uia prelucida semita celi,
   Carpere quam cupiunt castra beata Dei.
Admonet hec monachos sublimis Regula cunctos,
   Ut rebus careant, regna superna petant:
Propria dimittant, habeant ut propria cuncta, 
   Prospera que sociis celica regna manent.
Patribus a nostris in sacro carmine legis
   Regia rectegradis dicitur ista uia.
Hec est uita bonis, nec non et norma salutis,
   Arcus et arma piis, fulgida tela malis:
Hanc nullus nolens cupiens implebit, et omnis
   Esto grauis grauibus, suauis et apta bonis.
Altigeri monachis ostendit hec paradisi
   Regula lucifluum desiderare locum.
Hec bene materno natos castigat amore,
   Arguit erudiens et sine felle manens.
Hec patienter eos tenero cum uerbere nutrit.
   Candida post obitum premia multa dabit.
Pandit iter nostris, celestia pandit amicis 
   Currere ne pigeat, sed patienter eant.
Examinat uitam, mores componit et ornat,
   uibrat et equiparat, et moderando minat;
Annichilat prauum, iustum conflagrat ut aurum,
   Limat et examinat, et poliendo librat. 
Est ouibus uirga gracilis, moderatio iusta,
   Lima piacla pians, regna beata parans.
Arguit, obsecrat, increpat, atque libenter emendat
   Quos sibi germano federe consociat.
Nouit ad eternum monachos perducere regnum,
   Et sociare choro dulciter angelico.
Quamuis hec socios celi deducat ad alta,
   Est tamen angustus callis, et arcta uia:
Arcta pios celsi deducit ad atria regni,
   Ampla malos putei mergit in ima nigri.
Nemo uiam timeat monachus intrare per arctam,
   Ducit ad astrigerum, castra beata, polum.
Ille poli poterit leuiter conscendere celsa,
   Quem nocuo nulla pondere culpa grauat.
Aliger ethereus grauido cum corpore nullus 
   uerberat ethereas sepe uolando uias:
Nullus enim monachus peccati pondere pressus
   Stelligeri poterit regna subire poli:
Omnis enim monachus lacrymis commissa lauare
   Debet, et ulterius nulla lauanda pati.
Temperet interea monachi discretio mentem
   Et uia per medium regia ducat eum.
Ut caueat dextram solers timeatque sinistram,
   Hortantur sacre munia legis eum.
Tristia non timeat, timeat sed prospera mundi,
   Scandere tunc poterit regna beata poli.
Quisquis amat rutilos sanctorum carpere fructus
   Actibus in cunctis consocietur eis.
Moribus ornatus et casto corpore comptus
   uiuat, et a Domino semper amatus erit. 
Sit tacitus, humilis, mitissimus atque benignus,
   Sit patiens, sobrius, prouidus atque pius.
Indolis et docilis, sapiens, et mente pusillus
   Compunctus, placidus et bene cautus eat
Excitat interea cordis compunctio fontem 
   Qui sordes anime illuuiesque lauet.
Chrismate perfuso lacrymarum fusio fonti
   Aequiparat, maculas tergit ut ille nigras,
Tergit et ablutos paradisi rite colonos;
   Efficit ut habeant iam sine fine ciues,
Qui iugiter laudis possint persoluere grates
   uiuere cum Domino semper et esse suo.



INCIPIT PROeMIUM.

Cum turbas plurimorum cernerem monachorum in beati Regula Benedicti, interpretationes uerborum, et intellectum diuersarum sententiarum, discretionemque iudiciorum sagaciter querere plurimorum, que uariante modulo uaria fit culparum, ut expositioni eius operam darem, et a meipso motus, et ab aliis sum coactus. Et quamuis eius expositione  non indigeant docti, tamen simplex simplicibus grata est eius expositio monachis, qui per eius obseruantiam ad celestia cupiunt scandere regna, de ea frequenter audire uel modica desiderant uerba: et qui eius tenentes rectitudinem, eterna sperant perfrui beatitudine, crebro regularem gaudent audire sermonem. Cuius Domini opitulante gratia iam ordinatim incipiam exponere uerba.



EXPOSITIO IN REGULAM B. BENEDICTI.



INCIPIT PROLOGUS REGULAE B. BENEDICTI PATRIS MONACHORUM.


Obsculta. Hec nos hortantis beati uerba sunt Benedicti. Ille etenim, Spiritu sancto repletus, ut nos ad meliora proficiscamur, hortatur. Sunt enim qui eum ausu temerario reprehendere conantur dicentes: Ausculta debuit dicere, non obsculta, nescientes quia sicut recte dicitur obaudi, et obtempera, et obsecunda, et alia multa talia, ita rectissime dici potest, obsculta.

O fili. O interiectio pro diuersis sensibus diuersas habet significationes. Aliquoties admirantis, ut illud: O quam pulchra est casta generatio . Aliquoties dolentis, ut illud: O uos omnes, qui transitis per uiam, uidete si est dolor ut est dolor meus . Aliquoties optantis continet significationem, ut illud: O Domine, saluos nos fac. O Domine, bene prosperare  . Quam et hic rationabiliter obtinet uim. Nam et filii nomine eum placuit appellare, quem uoluit habere imitatorem. Quatuor enim modis filii appellantur: natura, imitatione, adoptione, doctrina. Hic autem non natura, non adoptione, sed doctrina uel imitatione filius appellatur, qui ad obscultanda magistri precepta hortatur.

Precepta. Precepta sunt que aut quid faciendum, aut quid non faciendum sit docent: faciendum, ut, dilige Dominum Deum tuum, et honora patrem tuum, et reliqua; non faciendum, ut, Non occides, Non mechaberis, Non furtum facies , et similia.

Quod autem dicit Magistri, subintelligitur Christi.  Quamuis enim abusiue plures uocentur magistri, ut est illud in Ecclesiasten de lege legisque latoribus dictum, Que per magistrorum consilium data sunt a pastore uno, unus tamen per naturam est Deus magister et Pater. Ipse enim ait: Et Patrem nolite uocare super terram. Unus est enim Pater uester, qui in celis est . Ne uocemini magistri, quia magister uester unus est Christus. Nos uero quando patrem uocamus hominem, honorem etati deferimus, non auctorem nostre uite ostendimus. Magister uero ex consortio ueri magistri ueraciter dici potest: quia sicut per naturam unus Deus, et filius non preiudicat ceteris, ne per adoptionem dii uocentur et filii, ita unus pater et magister non preiudicat aliis ut abusiue patres appellentur et magistri.  Magister dux, gubernator, preceptor, uel doctor intelligitur. Cuius etymologia a Greco sermone steron descendit: Grece enim steron statio dicitur. Ergo magister Latino sermone maior uisitatione [in statione] uocatur

Et inclina aurem cordis tui. Auris enim cordis nostri tunc ad audiendum ueraciter inclinatur, quando admonitio pii patris, id est, Domini, a nobis libenter auditur et efficaciter impletur, quando humiliter excipitur, et puro corde tenetur. Hanc aurem Dominus querens dicebat: Qui habet aurem audiendi audiat . Auris enim ab audiendo uel hauriendo uocatur. Auris enim corporis hominis uoces, cordis autem auris intellectum haurit sermonis.

Et admonitionem. Admonitio proprie dicitur,  quando ea in quibus exciderat homo, ad memoriam reducuntur. A paradisi enim gaudio, exsultatione et gloria per inobedientiam Ade generaliter omnes recessimus, sed ad ea que per inobedientiam perdidimus, imitando Christi obedientiam, qui factus est obediens Patri usque ad mortem , redire debemus.

Pii Patris. Pius enim Pater proprie ille dicitur, qui cordium aliorum impietates ualenter remittit. Cui Psalmista ait: Dixi, Confitebor aduersum me iniustitias meas Domino, et tu remisisti impietatem cordis mei . Pius enim Deus dicitur propter clementiam, benignitatem et misericordiam. Pietas enim Patris est iustitia, que proprie, ut ait Augustinus, Dei cultus intelligitur. Pater enim proprie Deus  solus dicitur, quia, ut ait Apostolus, ex illo omnis paternitas in celo et in terra nominatur . Nam et ille in Euangelio dicit: Et patrem nolite uocare super terram. Unus est enim Pater uester, qui est in celis . Et per prophetam ipse loquitur dicens: Patrem uocabis me, et post me ingredi non cessabis. Et cui generaliter omnis, Pater noster qui es in celis, clamat Ecclesia. Quod autem dicit libenter excipe, intelligitur studiose, summopere et summa uoluntate. Excipere enim dicitur accipere, uel suscipere.

Addidit: Et efficaciter comple. Efficaciter autem faciliter, expedite, uelociter, perseueranter uel uigilanter intelligitur. uenit enim hoc aduerbium a  nomine efficax, quia nullam habet difficultatem in faciendo.

Ut ad eum per obedientie laborem redeas, a quo per inobedientie desidiam recesseras. Quod autem dicit, ut ad eum, subauditur Deum. A Deo enim, sicut supra dictum est, siue generaliter in Adam omnes et Euam, siue specialiter unusquisque nostrum per inobedientie uitium desidiumque cordis recessimus. Ad quem nos per obedientie humilitatem laboremque beatus Benedictus hortatur redire. Obedientia enim dicitur humilitas, obtemperantia, eo quod humiliter obediat uel obtemperet imperanti. Labor enim obedientie uocatur omnis humana actio nostra, que iuste a Domino imperata, ab auditoribus est secundum distributionis gratiam humiliter adimpleta. De bono  autem obedientie per Salomonem dicitur: uir obediens loquitur uictorias . uir quippe obediens uictorias loquitur, quia dum unusquisque electorum per obedientie humilitatem Deo se toto animo subdit, et eius precepta humiliter implet, et pro his omnibus non sibi, sed Deo gratias agit, et ab inobedientie culpa miserante Deo liber efficitur, et de inobedienti triumphans diabolo in celum uictor ascendit. uir enim obediens uictorias loquitur, quando unusquisque uitia calcat, uitiorumque bella fortiter superat, ita ut cum Paulo dicat: Sed in his omnibus superamus propter eum, qui dilexit nos . Et pro tanti triumphi uictoria non sibi, sed Deo tribuit gloriam. Ad Deum enim per obedientie laborem redimus, quando ea que nobis sunt precepta,  totis uiribus humiliter adimplemus, quando propriam uoluntatem odimus, et desideria carnis non perficimus ; quando persecutionem pro iustitia patienter toleramus ; quando nec malum pro malo, nec maledictum reddimus pro maledicto ; quando nec dolum in corde tenemus, nec iracundie tempus reseruamus ; quando precepta Domini factis quotidie adimplemus , et seniorum nostrorum iussionibus in omnibus obedimus; quando orationi frequenter insistimus , uigiliis, ieiuniis, lacrymisque, et multis laboribus, diuersisque afflictionibus castigatum corpus in seruitutem redigimus; crucem nostram tollimus, et abnegantes nosmetipsos post Christum currere festinamus . Labor prorsus  obedientie est omnis pro Deo castigatio corporis, et afflictio cordis, uilitas, omnis despectio, et abiectio monachorum. Hec enim est arcta et angusta uia que per se gradientes ad uitam perducit eternam . In hac etenim fideliter laborantes, et usque in finem perseuerantes ad eternitatis satietatem refectionemque inuitati merebuntur audire: uenite ad me omnes qui laboratis, et onerati estis, et ego reficiam uos, dicit Dominus . Sicut enim humilitas obediendo obedientia dicitur, ita superbia inobediendo inobedientia dicitur. Desidia autem, pigritia uel tarditas dicitur. Unde et hi qui ad bonum opus tardi pigrique inueniuntur desides uocantur. Quo  uitio mala omnia nutriente concrescunt, et bona omnia ne perficiant mala soporata quiescunt. De hoc enim uitio per Salomonem dicitur: Pigredo immittit soporem . Pigredo enim torpenti animo soporem immittit, quod quem in bonis operibus tepidum tardumque inuenerit, ne in bonis crescat, et oculos cordis claudit, et manus ligat. Per eumdem enim Salomonem dicitur: Propter frigus piger arare noluit . Propter frigus quippe piger non arat, quia desidie tempore constrictus agere que debet bona dissimulat. Et dum parua mala metuit, operari bona maxima pretermittit. De pigro quoque recte subditur. Mendicabit estate, et non dabitur ei . Quia qui in presenti seculo in bonis operibus non desudat, cum tempus retributionis  aduenerit, a mercedis munere mente uacua ieiunat. E contrario de formica idem Salomon ait: Formice populus infirmus parat in messe cibum sibi . Et per formicas nisi strenua uita monachorum signatur, quia ad comparationem amatorum seculi huius, per humilitatis gratiam uelut formice minimi uidentur. Hi enim presenti in uita uelut in messe fructum bonorum operum, unde in futuro gaudeant, congregare non cessant. Item de obedientibus et inobedientibus scriptum est: Mens iusti meditabitur obedientiam, os impiorum peruersa . Monachus enim humilis dum seniorum suorum imperio ob amorem eterne uite studet parere, prius obedientiam meditatur in cogitatione. Inobediens uero dum maiorum iussa contemnit implere,  uerbis procacibus contradicit. Iste enim talis Ade inobedientiam imitando recedit a Deo. Humilis autem monachus Christi obedientiam imitando redit ad Dominum. Adam enim peccauit, sed nec peccatum suum cognouit, nec peccati ueniam postulauit. Christus autem peccatum non fecit, nec dolus inuentus est in ore eius , sed ut nos a peccato redimeret, factus est obediens Patri usque ad mortem ; et innocens pro nobis passionem mortemque sustinuit, nobis relinquens exemplum, ut imitantes eum sequamur uestigia eius . In Adam enim cadente omnes cecidimus, et omnia bona opera perdidimus. In Christo autem resurreximus , et maiora et sine fine mansura recepimus: ita tamen, si perseueranter eius uestigia teneamus.  Adam nos obnoxiauit malis omnibus per propriam culpam, sed Christi nos liberauit aduentus per gratiam. Et ut totum dicam, inobedientia Ade nobis abstulit paradisum, obedientia Christi donauit et regnum. Ergo qui per inobedientie desidiam recessimus a Deo, per obedientie laborem redeamus ad Deum, ut impleatur in nobis: Per aliam uiam reuersi sunt in regionem suam .

Ad te ergo mihi sermo dirigitur. Multi hoc in loco meus, pro mihi quasi emendantes commutare conantur, nescientes quod hoc genere locutionis multi scholasticorum doctores usi sunt: sicut quodam loco beatus Gregorius ait: Hec mihi ad eos dicta sint. Et alibi: Iam enim mihi ad uos sermo conuertitur.  Sermo enim a serendo nomen accepit. Est enim dissertio, uel collatio, quod non est unius uerbi tantum, sed a multis uerbis serendo sermo uocatur, ut sermo Hilarii, sermo Augustini et reliquorum.

Quisquis abrenuntians propriis uoluntatibus. Abrenuntiare enim poni solet pro eo quod est spernere, reiicere, uel contradicere, siue aliquid aliud quod hoc uerbo in hoc sensu exprimi potest. Duabus etenim uicibus fit abrenuntiatio monachorum, siue omnium debet esse fidelium. Satane enim, qui et diabolus nuncupatur, primo in baptismo ab omnibus fidelibus abrenuntiatur, ut liberius Domino Saluatori seruiatur: quia iuxta eiusdem Domini uocem nemo potest duobus dominis seruire . Abrenuntiatur operibus eius, quia opera illius contraria  sunt operibus Saluatoris. Abrenuntiatur pompis eius, que utique opera sunt Satane, sed eo quasi discerni uidentur a ceteris operibus eius, quod in eis superbia, cuius ille auctor est, et que eum deiecit de celo, quodammodo designatur. Pompe ergo eius sunt ambitio, arrogantia, uana gloria, et cetera huiusmodi, que de fonte superbie procedunt. Secundo autem a monachis, et a fidelibus Christianis abrenuntiatur propriis uoluntatibus, exemplo Domini, qui ait: Non ueni facere uoluntatem meam, sed eius qui misit me . Nam et Scriptura ait: Et a uoluntatibus tuis auertere . Propria enim unicuique dicitur uernacula, priuata, uel peculiaris uoluntas. uoluntas autem ab eo quod est uelle nomen accepit. Est enim arbitrium mentis potestas  consilii sui, atque propositum sensus sui. Et hoc est secundum hominem, non secundum Deum uiuere. Ille enim secundum hominem uiuit, qui secundum seipsum et secundum uoluntatem suam uiuit, qui cum quibus uult et ubi uult pergit, quantum uult et quando uult dormit, quando et quandiu uult loquitur, que uult et ubi uult, quantum et quando uult, manducat et bibit, quando et quantum uult ridet, postremo, quidquid oculis delectabile, quidquid naribus suaue, quidquid ceteris est sensibus carnis sue iucundum, exercet et sequitur. Qui autem secundum Deum uiuit, non eum carnaliter hec omnia delectant, sed que spiritalia sunt spiritaliter eum edificant, et omnia desideria carnis spiritalis desiderii delectatione compescit. Futura presentibus  anteponit, carnem spiritui subdit; et quidquid agit, non uult ex sua, sed ex Dei sui uoluntate procedere, cui placere totis uiribus concupiscit.

Domino Christo uero Regi militaturus. Dominus dicitur eo quod dominetur uniuerse creature sue, uel certe quod omnis creatura dominatui eius deseruiat. Christus enim a chrismate appellatur. Chrisma enim Grece, Latine unctio dicitur. Quod nomen etiam Domino Iesu Christo accommodatur, quem Deus Pater non utique uisibili, sed inuisibili et spiritali perunxit oleo. Unde et in Actibus apostolorum ad Patrem dicitur: Collecti sunt in hac ciuitate aduersus Filium tuum quem unxisti . Ad ipsum Psalmographus Filium: Unxit te Deus Deus  tuus oleo exsultationis, etc. . Qui ideo rex uerus appellatur, quia omnia condidit, recte sustinet, gubernat, protegit, atque regit. Quamuis enim sancti abusiue reges dicantur, ut est illud in psalmo: Et nunc reges, intelligite ; et in Iob: Et reges in solio collocat; tamen Christus Dominus est uerus et Rex, quia ueri Regis Filius. Unde et Psalmista ait: Deus, iudicium tuum Regi da, et iustitiam tuam Filio Regis . Reges ergo sunt seculi, quia tentationum suarum motibus non succumbere, sed regendo preesse nouerunt. Reges sunt seculi, quia prelati cunctis motibus carnis, modo luxurie appetitum frenant, modo estum auaritie temperant, modo gloriam elationis inclinant, modo suggestiones liuoris obruunt, modo ignem furoris  exstinguunt. Sed hec omnia non suis uiribus, sed Domino operante perficiunt. Et quia, ut hec operentur, a Domino accipiunt, non proprie, sed abusiue reges dicuntur. Christus enim Dominus uerus, Rex regum et Dominus dominorum  ueraciter esse probatur: quia sicut omnis creatura per illum facta cognoscitur , ita per illum recta et gubernata esse probatur. Sunt enim milites seculi, sunt et milites Christi: sed milites seculi infirma et lubrica arma; milites autem Christi fortissima sumunt atque preclara. Pugnant illi contra hostes, ut se et interfectos eternam perducant ad penam: pugnant isti contra uitia, ut post mortem eternam uitam consequi possint ad premia: illi ut descendant ad tartara, isti ut ascendant ad gloriam;  illi ut post mortem cum demonibus mancipentur in inferno, isti ut cum angelis in perpetuo possideant regnum; illi ut demoniis socientur semper, isti ut cum angelis semper letentur; illi ut cum diabolo semper lugeant, isti cum Christo exsultent. Utrumque militum genus una sententia comprehendit Paulus apostolus, ait enim: Nemo militans Deo implicat se negotiis secularibus , ostendens esse milites Dei, sicut sunt etiam milites seculi. Duplex ergo militia duo genera militum signat. Alios militia spiritalis ad celestia castra per gratuitam gratiam celestis imperatoris adducit, alios militia corporalis laborare cum mundo secundum uoluntatem terreni regis astringit. Milites seculi passionibus et desideriis tenentur obnoxii, milites Dei carnem suam crucifigunt  cum uitiis et concupiscentiis. Illi dapibus nutriuntur, isti uirtutibus. Illi rapere aliena conantur, isti autem propria uel patienter perdere, uel misericorditer cupiunt erogare. Illi gerunt unde laudibus falsis extollantur, isti querunt unde sempiternis premiis honorentur. Illis tribuit imaginem uanitas letitie, istis uera confert gaudia ueritas. Illi suis utilitatibus consulunt; isti communibus. Illi peritura perituri saluare festinant, isti nunquam peritura, ne in eternum pereant, possidere desiderant. Illis uiuere labor est, et mori supplicium; istis uiuere Christus est, et mori lucrum. Illi preliantur contra uisibiles, isti contra inuisibiles inimicos. Illos auaritia facit crudeles, istos misericordia benignos. Illos inuidia  contentiosos, istos facit mansuetudo pacificos. Illi per superbiam pro suis honoribus litigant, isti per humilitatem alter alterum existimant superiorem sibi. Per illos Babylonia regitur, per istos et in istos a Domino Ierusalem celestis administratur. Milites seculi prosperitas extollit, aduersitas deiicit, milites autem Dei siue in aduersitate, siue in prosperitate immobiles perseuerant.

Obedientie fortissima atque preclara arma sumis. Arma enim obedientie ideo fortissima beatus nominauit Benedictus, quia omnes humanos labores, qui uoluntarie fiunt, obedientie labor exsuperat. Quid enim fortius esse potest quam ut se homo ex omnibus seruum faciat homini? Et ut, cum sit liber et honoratus, uelut uile mancipium despectumque se  cunctis exhibeat et abiectum; ita ut dicat: Ego autem sum uermis, et non homo, opprobrium hominum, et abiectio plebis. Quid fortius quam ut percussus in maxilla prebeat aliam; auferenti tunicam dimittat et pallium; angariatus milliario, uadat et duo? Et in his omnibus gaudeat, quod dignus est habitus pro nomine Domini contumelias pati. Quid enim fortius aut durius esse potest quam ut homo homini uoluntarie se in omni subdat obedientia? et duras et contrarias in ipsa obedientia patienter illatas sustineat iniurias? quam ut omni uilitate et extremitate contentus sit, et ad omnia que illi iniunguntur paratus, et omnibus se inferiorem et uiliorem non solum sua lingua pronuntiet, sed etiam corde existimet? et ubicunque fuerit, sederit uel ambularit, inclinato sit  semper capite et fixis semper in terram oculis; reum se de peccatis suis existimet dicens: Domine, non sum dignus aspicere et uidere altitudinem celi pre iniustitiis meis. uideamus cur beatus Benedictus obedientie arma fortissima dixerit atque preclara. Ideo fortissima, quia omnes humani generis labores, qui uoluntarie fiunt, ut supra diximus, obedientie labor exsuperat: Fortissima sunt enim obedientie arma, ut abneget homo semetipsum sibi; preclara, ut sequatur Christum. Fortissima, ut declinet a malo; preclara, ut faciat bonum. Fortissima, ne reddat malum pro malo; preclara, ut reddat pro malo bonum. Fortissima, ne maledicentem maledicat; preclara, ut etiam benedicat. Fortissima, ne in corde teneat odium; preclara, ut tanquam semetipsum  diligat inimicum et proximum. Fortissima in abiectione; preclara in operatione. Fortissima in tolerantia; preclara in obedientia. Fortissima in continuato ieiunio; preclara in recreatione pauperum. Fortissima, Sint lumbi uestri precincti; preclara, Et lucerne ardentes. In infirmitatis tolerantia fortissima, in uisitatione aliorum infirmorum preclara. Ne uanitatis mendacio resoluatur fortissima; ut ueritatem corde et ore loquatur preclara. In tolerando patienter iniurias fortissima; in non faciendo tolerandas preclara. In refrenando appetitum gule fortissima; in frugalitatis et parcitatis amore preclara. In corporis castigatione fortissima; in castitatis amore preclara. Sed et hoc ueraciter dicere possumus  quia quantum in presenti uita obedientie arma fortissima sunt in operatione, tantum preclara erunt in eterna remuneratione. Et quantum in exercitatione presentis uite fuerint fortissima, tantum in futura requie erunt preclara. Quantum in uia aspera et grauia, tantum in peruentione erunt amena et leuia. Quantum in presenti despecta, tantum in futuro erunt honorata. Obedientibus enim Apostolus ait: Mortui enim estis, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum illo in gloria . De iisdem ipsis et Dominus Patri dicit: Pater, quos dedisti mihi, uolo ut, ubi ego sum, et illi sint mecum, ut uideant claritatem meam. Et ego claritatem, quam dedisti mihi, dedi eis . Et  cum apostolis audiunt: Amen dico uobis quod uos, qui reliquistis omnia, et secuti estis me, in regeneratione cum sederit filius hominis in sede maiestatis sue, sedebitis et uos super duodecim sedes iudicantes duodecim tribus Isrel .

In primis ut quidquid agendum inchoas bonum. In primis, id est in initio conuersationis uel inchoationis boni operis dicit. Insidias inter te et antiquum serpentem esse intellige, monache. Tu illius, quantum preuales, nociuum contere caput; quia ille, quantum ualuerit, non cessabit insidiari calcaneo. Tunc enim prudenter caput serpentis conteris, si initium male suggestionis eius nec consentis, nec recipis, et si cogitando recipis, meditando non nutris. Ille, inquam, caput serpentis bene conterit, qui  suggestiones eius nec cogitando ruminat, nec delectando fouet, nec meditando nutrit, nec consentiendo, nec nutriendo ad peccati perpetrationem perducit. Et hoc modo qui caput serpentis conterit, totum a se diaboli corpus repellit. Callidus enim serpens et lubricus, ubi caput suggestionis sue merserit, totus conatur illabi, ut a quo male receptus est totus, male recipiat totum, et male receptum male possideat uinctum. Caput ergo serpentis, id est suggestionem diaboli, bonus monachus in initio conterat, ne eius in fine possessio fiat. Bene conterat, ne male conteratur; feriat, ne feriatur; occidat, ne occidatur. Et in his omnibus fortis uictor existens, non sibi laudes, sed creatori suo referat grates, a quo accepit ut uinceret, ne uictus periret.  Ergo totam sollicitudinis sue custodiam ad calcaneum extreme uite sue prouidus monachus conuertat, ne uenenato morsu serpentis improuidus pereat. Quid enim per hominis calcaneum? num tempus uite significatur extremum? Quid callidus insidians inimicus pestifero dente percutit, si a custodia sui animus male sanus recedit? Ergo, monache, salutis tue audi consilium, et operis tui sollicite serua calcaneum, ne in fine uite tue deceptus alicuius erroris labaris in deuium. Et ubi sperabas recipere premium, ibi deceptus inuenias detrimentum; et ubi sperabas letus scandere celum, ibi tristis mergaris in tartarum, et incautus subito perdas quod diu acquisitum in eternum habere poteras. Quid enim  prodest homini opus bonum inchoare, et non perficere? Non enim, ait Scriptura, qui inchoauerit, sed qui perseuerauerit, saluus erit . Inter cetera enim sacrificiorum genera Domino iubetur offerri cauda. Sicut enim in calcaneo, ita finis corporis ostenditur in cauda. Et ille bene caudam in sacrificio Domino immolat, qui in bono opere usque in finem perseuerat. Caudam enim hostie Domino offerimus, quando opus bonum perseueranti fine complemus. Nam et Ioseph, qui auctus interpretatur, talari tunica uestitus esse describitur. Tunica enim qua indutus erat perseuerantiam bonis operibus significat. Ille autem talari tunica uiuens ornatus incedit, qui uirtutibus actus in bono, quod cepit, ad perseuerantiam tendit, et bonum quod agere cepit,  imperfectum non relinquit. Extendat ergo prudens monachus tunicam boni operis sui usque ad talum, ne inimicum humani generis patiatur infestum, et perseuerantie tunica nudum in profundum mergat infernum, aut partim uestitum partimque truncatum ad ignominiam in eternum conseruet damnandum. Talaris ergo pedes monachorum perseueranter ornet et muniat, ut in fine uite Deo illos feliciter reddat, ubi cum felicitatis gloria eterna consequatur et premia.

Ab eo perfici instantissima oratione deposcas. Sed ut hec tibi, quisquis es, monache, Deo largiente proueniant, non tarde, non tepide, sed instantissima oratione deposce. Audi Apostolum de instantia orationis nos monentem. Ait enim: Instate orationi uigilantes in ea . Et iterum: uigilate et  orate . Et alibi dicit: Oportet enim semper orare, et nunquam deficere . Multum enim ualet, ait Apostolus, oratio iusti assidua . Oratio Elie celi cardines clausit, oratio Danielis leonum ora conclusit, oratio trium puerorum caminum ignis exstinxit, oratio ecclesiastica Petri uincula soluit, oratio Cornelii aures Domini penetrauit, oratio in cruce latroni paradisum aperuit. Non enim pigeat instanter orare monachum, quia quem orat habitatorem inter se habet Dominum. Sic enim ait Apostolus: Templum Dei estis: et Spiritus Domini habitat in uobis . Cito enim ab habitatore exaudiuntur Domino, qui eius habitationis templum et habitaculum fiunt. Infra se enim portat quem rogat, imo ab  illo exauditur a quo portatur. Qui uult ergo opus bonum ad perfectionem perducere, orationi frequenter debet incumbere. Oratio enim supplicatio uel petitio dicitur. Dicta autem oratio, quasi oris ratio. Contextus autem uerborum sine sensu, quia non oris ratio.

Ut qui nos in filiorum numero dignatus est computare. Tunc enim nos Dominus primum misericorditer in filiorum dignatus est numero computare, quando eum per fidem meminerimus recipere, sicut euangelista Ioannes ait: Quotquot autem receperunt eum, dedit eis potestatem filios Dei fieri : quando non spiritum seruitutis in timore, sed spiritum accipimus adoptionis filiorum, in quo clamamus,  Abba Pater . Et adoptione recepta filiorum abrenuntiamus diabolo, et operibus eius, et pompis eius in baptismo; postea autem in filiorum numero computati sumus, quando per conuersionis gratiam relinquimus mundum, et secuti sumus Christum, audientes Prophete uocem dicentis: Audi, filia, et uide, et obliuiscere populum tuum, et domum patris tui . Quando obliti sumus patreni mundum, qui nos male lactando nutriuit, et secuti sumus patrem Christum, qui nos bene castigando lactauit, et bene lactator hortatus est dicens: Patrem inuocabis me, et post me ingredi non cessabis . Magna dignatio Dei Patris! Nos in seruorum esse numero non meremur, ille nos in filiorum numero computare non dedignatur. Grandis,  inquam, dignatio est, ut, cum simus naturaliter filii ire, et ab infantia peccatores, filii Dei misericorditer uocemur, et heredes. Heredes quidem Dei, coheredes autem Christi . Magna bonorum est apud Deum Patrem exaltatio monachorum, quibus permissum est, ut fulgeant sicut sol in regno celorum , et sedeant super duodecim thronos, iudicantes duodecim tribus Isrel , qui a Domino cum apostolis audient: Sicut dilexit me Pater, dilexi uos, manete in dilectione mea . Et dicitur: Iam non dicam uos seruos, sed amicos: et uidebo uos, et gaudebit cor uestrum, et gaudium uestrum nemo tollet a uobis. Et quodcunque petieritis Patrem in nomine meo, dabit uobis . Grandis dignatio est, pro quibus Filius Patrem  exorat dicens: Pater sancte, serua eos in nomine tuo, ut sint unum, sicut et nos unum sumus: et uolo, ut, ubi ego sum, et illi sint mecum, ut uideant claritatem meam: et ego claritatem, quam dedisti mihi, dedi eis 

Non debeat aliquando de malis actibus nostris contristari. Actus ab agendo et actione nomen accepit. Opera enim nostra, siue bona siue mala, actus nostri significant. Si enim recta fuerint opera nostra, de his actibus nostris Dominus letatus exsultat. Sin autem fuerint praua, contristatus de illis punit illa; et nos condemnat et iudicat. Sicut enim Deus Pater in filiis letatur electis, ita tristatur in reprobis. Ait enim Salomon in Prouerbiis: Filius sapiens letificat patrem, filius autem stultus mestitia est matris sue  . Quia non solum Deus Pater in filio nequam, sed et mater sancta contristatur Ecclesia. Nam et Apostolus ait: Nolite contristari Spiritum sanctum, in quo signati estis . Spiritum enim sanctum contristamus, quando ea que non sunt illi placita agimus, et que placita sunt illi agere recusamus. Omnium enim bonorum auctor est Christus, malorum autem diabolus. De his autem quos in suis sanctis actibus perficere cernit, et crescere letatur; de his autem quos in diaboli actibus irretitos uidet et deditos contristatur. Contristari enim Deus dicitur non proprie, sed abusiue. A nostro enim usu tractum est. Nam Deus, qui semper idem ipse est, nunquam contristatur, quia nunquam mutatur.


Ita enim ei omni tempore de bonis suis in nobis parendum est. Tempora autem a motu siderum sunt dicta. Unde et Deus, cum hec institueret, dixit: Ut sint in signa et tempora et dies et annos , id est in aliquo mutabili motu, cuius aliud prius, aliud posterius preteriit, eo quod simul esse non possunt. Tempora enim momentis, horis, diebus, annis, lustris, seculis et actibus diuiduntur. Nam proprie nec centum anni sunt unum tempus, nec unus mensis, nec dies, nec hora; quia cum aliud transit, aliud aduenit, simul unum esse non potest. Quod autem dicit, ita ei parendum est, subintelligitur uero regi Christo, cui superius obedientia armatum militaturum dixit esse monachum. Parendum dicit, id est obediendum, obsequendum uel obtemperandum.  Quod uero dicit, omni tempore, in prosperis et in aduersis intellige dictum. Quod ergo intulit de suis bonis ei esse parendum, ostendit quod nichil unde ei parere possimus, habemus de nostro. Ergo qui nec uelle possumus habere de nostro, festinemus illi omni tempore parere de suo. Tunc enim Deo de bonis suis paremus, quando de acceptis uirtutibus non nobis, sed illi gratias agimus, quando illius mandata predicantes ore complemus et opere, sicut ipse ait: Si diligitis me, mandata mea seruate ; quando nosmetipsos abnegantes crucemque ferentes sequimur Dominum toto corde letantes; quando accepto semine uerbi corde bono, et optimo et ab omni malitie fece purgato, aliud tricesimum, aliud sexagesimum, aliud uero centesimum reddimus fructum  ; quando accepto pecunie talento, ad Dominum cum magno redimus lucro ; quando peccanti in nobis non solum septies dimittimus, sed usque septuagies septies ; quando in summi regis nuptiis inuitati cum ueste recumbimus nuptiali , ne aut cum illo qui fratri in se peccanti dimittere noluit, aut cum illo qui pecuniam domini sui fodiens in terram abscondit, aut cum illo qui in nuptiis non habens uestem nuptialem interfuit, pedibus et manibus ligati in tenebris exterioribus inclusi, et in penam perpetuam mereamur esse damnati. Unde et sequitur,

Ut non solum iratus pater non aliquando filios suos exheredet, sed nec ut metuendus dominus iratus a  malis nostris, ut nequissimos seruos perpetuam tradat ad penam, qui eum sequi noluerint ad gloriam. Quod autem dicit iratus pater non hoc proprie in Domino, sed abusiue intellige dictum. Humano enim usu hec et his similia in Scripturis sacris de Domino plurima inuenies dicta. Iratus enim dicitur ira actus, id est, ira agitatus, que duobus modis in Domino dicitur, aut cum flagellat omnem filium quem recipit ad gloriam, aut cum percutit omnem iniquum quem tradit ad penam. Pater enim noster ideo dicitur, quod ille nos, ut essemus, creauit, et per baptismi gratiam iterum recreauit, et in renatis Spiritum sanctum, in quo clamamus, Abba Pater , tradidit, et, Pater noster qui es in celis , idem nos  orare precepit. Pater enim dignitatis et honoris est nomen. Quod ueraciter in ipso Deo constat esse perfectum. De illo enim Apostolus ait: Ex quo omnis paternitas in celis, et in terra nominatur . Et ipse spiritus, quem accepimus in baptismo, testimonium reddit spiritui nostro, quod sumus filii Dei. Si autem filii Dei, et heredes: heredes quidem Dei, coheredes autem Christi . Quam hereditatem alio loco Apostolus incorruptam, et incontaminatam, et immarcessibilem appellat; et nobis eam in celis conseruatam esse promittit. Ipse enim qui dedit nobis potestatem filios Dei fieri, ipse etiam dedit nobis potestatem hereditatem in celis accipere: si tamen salui perseuerauerimus usque in finem. Incorruptibilem ideo celestem dixit hereditatem,  quia nec senio tangitur, nec fedatur, nec morte corrumpitur, nec penitentie mestitia, nec sorde, nec parcitatis continentia coarctatur. Nihil enim exterius recipit a quo corrumpi aut uiolari possit. Incontaminatam ideo eam narrauit; quia semper in semetipsa integra et inuiolata perseuerat, et nec heredum termino, nec fune coarctatur extento. Non eam occultus contaminat latro, non uiolentus diripit predo: semper incontaminata, semper enim incorrupta perseuerat. Ideo immarcessibilem eam dixit, quia nec sectione falcis, nec caumate solis uiolenter oppressa marcessit. Semper enim uiridis, semper perseuerat immortalis. Est enim in filiis florida, in uirtutibus fecunda, in deliciis amena, in heredibus preclara, in possessoribus gloriosa, et in premiorum  donis semper excelsa. In illa enim est uita eterna, immortalitas sempiterna, potestas perpetua, pax longa, sanctificatio certa, iustificatio uera. Et, ut breuiter dicam, Christus est hereditas nostra, in quo est bonitas tota. Unde summopere cauendum est ne nos iratus pater ab hac tam clarissima claritate eliminet, et ut metuendus dominus irritatus a malis nostris ut nequissimos seruos perpetuam tradat ad penam. Notandum quia qui primum recte credendo et bene uiuendo uocati sunt filii, iidem ipsi postea male uiuendo uocantur nequissimi serui. Duo enim seruorum genera in Scripturis inueniuntur diuinis: unum bonorum, aliud uero malorum. Bonorum, de quibus per Isaiam Dominus dicit: Ecce serui mei comedent, et uos esurietis. Ecce serui mei bibent, et uos sitietis.  Ecce serui mei letabuntur, et uos confundemini. Ecce serui mei laudabunt pre exsultatione cordis, et uos clamabitis pre dolore cordis, et pre contritione spiritus ululabitis . Et de quibus Dominus in Euangelio ait: Euge, serue bone et fidelis, quia super pauca fuisti fidelis, super multa te constituam . Malorum autem genus seruorum est, de quibus scriptum est: Omnis qui peccat, seruus est peccati: seruus autem non manet in domo in eternum . Et, serue nequam, omne debitum dimisi tibi, etc. . De quibus et hic ait, ut nequissimos seruos perpetuam tradat ad penam. Non enim Dominus aliquem, sed ipse se tradit ad penam qui peccare non dubitat. Scriptum est enim: Quasi  a facie serpentis, sic fuge peccatum . Ergo ipse se cruciandum serpenti tradit diabolo, qui nec metuit nec fugit peccatum. Ipse se perpetuam tradit ad penam, qui mollis et dissolutus uiuens peccare non cessat. Pena dicta est, eo quod peccatores in tormentis constringat et puniat. Intelligitur enim pena, immanis peccatorum gehenna, tormenta perpetua, supplicia sempiterna, concrematio infinita, consummatio certa, mors uera, cruciatus eternus, dolor perpetuus, continuus gemitus, interitus sempiternus. Ubi, secundum Isaiam, impiorum uermis non moritur, nec ignis eorum exstinguitur  uermem dicunt diabolum et angelos eius, qui animas reproborum, uelut uermes, dente malitie rodunt, et igni inexstinguibili et eterno semper ardendas et  semper cruciandas tradunt. Ad hanc enim merito terribilem traduntur penam, qui Christum sequi nolunt ad gloriam. Ad illam, uidelicet, de qua Psalmista ait: Exsultabunt sancti in gloria . Et bene positum est, sequi, quia uocatur, ut Apostolus ait: Deus autem omnis gratie, qui uocauit nos ad eternam gloriam suam, ut cum Christus apparuerit uita nostra, tunc et nos appareamus cum illo in gloria . Gloriam dicit uitam eternam, gaudium plenum et sempiternum. Ubi est certa securitas, secura tranquillitas, tranquilla iucunditas, felix eternitas, eterna felicitas. Ubi est amor perfectus, timor nullus, dies eternus, alacer motus. Unde fulgentibus meritis sanctorum congregatio micat, eterna salus exuberat, ueritas regnat. Ubi est intellectus  sine errore, memoria sine obliuione, cogitatio sine perturbatione, caritas sine simulatione, sensus sine offensione, incolumitas sine debilitate, salus sine dolore, uita sine morte, facilitas sine impedimento, saturitas sine fastidio, et tota sanitas sine morbo.

Exsurgamus ergo tandem aliquando. Otiosis enim et ignauie sopore depressis exsurgamus recte dicitur, quia anima somno dedita negligentie et tarditatis inertia pressa, quasi dormiens in otiositatis lecto male soporata quiescit. Exsurgamus enim dicit, id est, erigamus nos ab illo negligentie loco prouidi, in quo diu iacuimus nociua segnitia pressi. Leuemus corda nostra cum manibus, id est cum bonis operibus ad Dominum, qui malis actibus pressi, prauisque  moribus incuruati longo iam tempore adhesimus seculo. Maligni enim spiritus molli dissoluteque uiuenti anime dicunt: Incuruare, ut transeamus. Que si malis eorum suggestionibus acquieuerit, sub pedibus eorum male calcata peribit. Si uero recta in opere Dei perseuerauerit, cum Elia dicere poterit: uiuit Dominus, in cuius conspectu sto . Et cum Paulo: Nostra autem conuersatio in celis est . Quod autem dicit tandem aliquando, nisi fallor temporis tarditatem significat. Ex duobus enim aduerbiis temporum unum composuit: idem est enim tandem quod et aliquando. Ac si dicat: Et si in primeue etatis tempore, id est, in iuuentute, in bonis operibus nos exercere nolumus, saltem in senectute  resipiscamus, et ad uias uite uel tarde conuersi, remedia salutaria non perdamus.

Excitante nos Scriptura ac dicente. Non enim uigilans, sed dormiens anima excitatur. Dormit enim anima, que Domini sui obliuiscitur, et mandata eius non recordatur. uigilat, que Domini sui memoriam semper tenet in corde, et eius mandata seruat in opere. Dormit anima, que commissa preterita non emendat, et de futuris nil cogitat. uigilat, que preterita peccata plangit, et plangenda ulterius non committit. Dormit anima, que perlatam et spatiosam progrediens uiam, de futura uita uel gloria nil cogitat, sed clausos oculos uel dormiens quotidie peior effecta, ad eternum interitum properat. uigilat, que de eterna uita et futura cogitans gloria  per arctam et angustam gradiens uiam, uirtutibus quotidie crescit et innouatur, et ut ad creatoris sui cognitionem perueniat laborare non cessat.

Hora est iam nos de somno surgere. Hora hic pro tempore posuit. Cuiuscunque enim temporis quantitas conuenienter hora uocatur, ut in Euangelio scribitur: Exiit pater familias hora tertia, sexta, nona, et undecima inuitare operarios in uineam suam . Hore enim ibi pro temporibus posite sunt. Dicit enim: Hora est iam nos de somno surgere, id est, tempus est ut nos de grauitate mentis et torpore negligentie ad obseruanda Domini precepta uigilemus. Hortatur nos de hac re Salomon dicens: Noli diligere somnum, ne te egestas opprimat . Somnum diligere est torporem mentis per desidiam  amplecti, et de futuro nil cogitare, quoniam egestas, id est, eterna miseria, male securam opprimit animam.

Et apertis oculis nostris. Illis uidelicet, de quibus Salomon ait: Aperi oculos tuos, et saturare panibus. Aperire oculos est intellectum mentis ad iustitie lumen resecare. Saturare panibus est spiritalibus cibis diuine scientie mentem reficere.

Ad deificum lumen. Id est, diuinum, quod anime tribuit intellectum.

Attonitis auribus. Id est, attentis mentibus

Audiamus diuina. Id est, Deo plena, diuinitate referta.

Quotidie clamans quid nos uox admonet, dicens: Hodie si uocem eius audieritis. Hodie habet etymologia hoc die. Sed et hoc in loco semper, uel in omni  tempore significat, quia iugiter et omni hora audiendum est, qui salutariter monet, et misericorditer docet. Cuius sermonis uim Apostolus potenter dicens expressit: sed adhortamini uosmetipsos per singulos dies . Donec hodie cognominatur.

Si uocem eius audieritis. Eius dicit, id est, illius boni pastoris, qui ait: Ego sum pastor bonus; et oues mee uocem meam audiunt, et sequuntur me, et ego cognosco eas; et nullus rapit eas de manu mea. Sed et uitam eternam dabo eis . In lege enim et prophetis, in Euangelio et apostolis uox Domini multis modis sonans auditur, sed a corde bono et optimo auditur et exauditur. A duris uero et lapideis cordibus auditur quidem, sed non exauditur. Ergo anime  que obdurant corda sua ne uocem illius boni uerique pastoris audiant, nec sequuntur eum, nec oues illius sunt, nec cognoscunt eum, nec cognoscuntur ab eo. Qui enim ignorat, ignorabitur. Et nec de manu raptoris liberabuntur, nec in locis pascuis collocabuntur, nec uitam accipient sempiternam.

Nolite obdurare corda uestra. Sic enim alibi Apostolus ait: Non obduretur quis ex uobis fallacia peccati . Illi enim corda sua obdurant, qui quod de mandatis Dei recte intelligunt, operari recusant. De quibus per Salomonem dicitur: Pigredo immittit soporem . Piger enim recte sentiendo quasi uigilat, sed nil boni operando corde obdurato sensuque soporato in tarditatis sue dormitat lectulo. Illi, inquam, obdurant corda sua, qui audiunt  quidem predicantem, sed imitari nolunt operantem. Qui non obediunt uoci Domini dicentis: Diuerte a malo, et fac bonum . Qui non audiunt, Deponentes ueterem hominem cum actibus suis, induite nouum, qui secundum Deum creatus est in iustitia et sanctificatione ueritatis. Qui non renuntiant seculo et crucem portantes sequuntur Christum.

Et iterum: Qui habet aures audiendi . Aures hic cordis, non corporis requirit. Ille enim aures audiendi habet, qui quod corde intelligit opere implet. Ille aures audiendi habet in corde, qui memorie sue precepta Domini commendat, et commendata cum multiplici fenore Domino reddenda reseruat. Ille audiendi non habet aures, qui Domini mandata nec memoria retinet,  nec operibus implet, nec recondit in corde, nec exercet in opere.

Audiat quid Spiritus dicat Ecclesiis . Audiat dicit, id est, intelligat. Quid Spiritus, id est, Spiritus omnipotens, Spiritus sanctus, Spiritus ille qui testimonium reddit spiritui nostro quod sumus filii Dei, et de quo Apostolus ait: Templum Dei estis, et Spiritus sanctus habitat in uobis . Spiritus sanctus dicitur secundum id quod aliquid spirat. Ideo autem Spiritus Dei sanctus uocatur, quia Patris et Filii sanctitas est. Nam cum sit et Pater spiritus, et Filius spiritus, et Pater sanctus, et Filius sanctus, proprie tamen ipse uocatur Spiritus sanctus, tanquam sanctitas et consubstantialis amborum. Ecclesia Grecum est, quod in Latinum uertitur conuocatio,  propterea quod omnes ad se uocet. Que cum una sit, uniuersalis, id est catholica, a Ioanne in Apocalypsi  septem scribuntur Ecclesie propter uniformem spiritus plenitudinem, id est spiritus, sapientie et intellectus, consilii et fortitudinis, scientie et pietatis, et timoris Domini.

Et quid dicit? uenite, filii, audite me. Magna pietas et misericordia Spiritus, sancti, qui ante conuersionis habitum unumquemque ad se audiendum inuitat. Et quos ad conuersionis gratiam inuitat, filios uocat. Ipse est enim qui per prophetam ait: Patrem inuocabis me, et post me ingredi non cessabis .

Timorem Domini docebo uos . De hoc timore et alibi Psalmista ait: Timor Domini sanctus  permanet in secutum seculi . Quantum enim quis attentius Dominum diligit, tanto eum diligentius offendere pertimescit. uox paterna est, uox pietatis, que nos admonet ne pauescamus quod audiuimus timorem. Non est enim timor iste qui formidetur, sed qui diligatur. Timor humanus amaritudinem habet, iste dulcedinem. Ille ad seruitium cogit iste ad libertatem trahit. Postremo ille claustra metuit, hic celorum regna patefacit. In timoris etenim laude Salomon ait: Timor Domini apponit dies . Time ergo Dominum, o monache! sed illo timore qui sanctus permanet in seculum seculi; illo casto amore qui tibi ad dies temporis huius adiiciet dies eternos, dies perpetuos, dies immortales et dies perennes. Imo diem unum sine uespera et  infinitum: diem felici gaudio plenum, indeficiente luce refertum, angelico comitatu suffultum, diem quem nox non interpellat, tenebre non obscurant, nubilum non obfuscat, quem importabilem non efficit calor estatis, pigrum non reddit frigus hiemis; dies qui tibimet unus erit cum sanctis, communis cum angelis, eternus cum utrisque, qui tibi cum felici gaudio consortium tribuat angelorum, et socium faciat patriarcharum, in numero computet prophetarum, in exsultatione socium faciat apostolorum. Scriptum est enim: Qui timent Dominum sperauerunt in Domino, adiutor eorum, et protector eorum est. Et alibi: Plenitudo sapientie timere Deum; et corona sapientie timor Domini replens pace, et salutis fructu . Et: Qui timetis Dominum  credite illi, et non euacuabitur merces uestra. Qui timetis Dominum, diligite illum, et illuminabuntur corda uestra . Et, quam magnus, qui inuenit sapientiam? sed non est super timentium Deum . Beatus cui datum est habere timorem Dei, Timor autem Domini sicut paradisus benedictionis , quia in illa est fiducia fortitudinis; per illum fructus pullulat salutis et pacis. Audi adhuc et diligenter attende, o monache! quid Dominus per prophetam timentibus se promittat: Orietur, inquit, uobis timentibus nomen meum sol iustitie, et sanitas in pennis eius, et egrediemini et salietis sicut uituli de armento, etc. . Et tibi, o monache, timendum est nomen Domini, ut sol iustitie tibi oriatur Christus, qui mentis tue tenebras expellat, ignorantiam  cordis auferat, et lucem intelligentie infundat. Hic iuste uiuere tribuat, et post mortem uitam eternam concedat.

Currite dum lumen uite habetis. Non hic cursum corporis, sed profectum querit animarum. Unde Psalmista ait: Ibunt de uirtute in uirtutem, et uidebitur Deus deorum in Sion . Et alibi: uiam mandatorum cucurri, dum dilatares cor meum . Nam et hic cursus obseruationem mandatorum et profectum significat animarum. Dum lumen uite habetis, inquit, id est, dum uiuitis, dum uobis uite huius spatium tribuitur. Nam et ille lumen uite in se habet qui, relicto prioris conuersationis errore, ad meliores uias conuertitur uite, dicente  Apostolo: Eratis aliquando tenebre, nunc autem lux in Domino . Sed et ille lumen uite in se habet, qui illum habet qui dixit: Ego sum lux mundi; qui sequitur me, non ambulat in tenebris . Unde et hic aperte sequitur

Ne tenebre mortis uos comprehendant. Hoc in loco tenebre mors siue diabolus intelligitur. Possumus et illas hic non inconuenienter intelligere tenebras quas in Euangelio Dominus exteriores appellat. Qui uero, dum uiuunt, a uitiis se separare non satagunt, et uirtutibus crescere nolunt, merito a mortis tenebris comprehensi in inferno lugent damnati. Interiores quippe tenebras dicimus cecitatem cordis, exteriores uero tenebras eternam noctem damnationis. Tunc ergo damnatus quisque  non in interiores, sed in exteriores tenebras mittitur, quia illic inuitus proiicitur in nocte damnationis, qui hic sponte cecidit in cecitatem cordis. Ubi fletus et stridor dentium esse perhibetur, ut illic dentes strideant qui hic edacitate gaudebant; illic oculi defleant qui hic per illicitas concupiscentias uersabantur: quatenus queque singula membra supplicio subiaceant, que hic singulis quibusque uitiis subiecta seruiebant. In fletu quoque oculorum et stridore dentium per metaphoram membrorum corporalium, magnitudo ostenditur tormentorum. Tenebre autem dicuntur eo quod teneant umbras. Non aliquid sunt tenebre, sed ubi lux est, tenebre fiunt. Sicut enim tenebre nichil sunt nisi absentia lucis, ita mors nichil est nisi priuatio uite. Mors dicta uel a morsu, uel  quia amara est.

Et querens Dominus in multitudine populi, cui hec clamat, operarium suum, iterum dicit. In multitudine enim Dominus paucos operarios querit, quia multi sunt uocati, pauci autem electi . Querit utique operarios modo presenti in uita, quibus postea misericorditer clamans dicat: uenite ad me omnes qui laboratis, et onerati estis, et ego reficiam uos, dicit Dominus . Scriptum est enim: Qui operatur terram suam saturabitur panibus. Qui autem sectatur otium, in egestate erit . Ille terram suam strenue operatur, qui arcana cordis sui per quotidiana exercitia, per legis meditationem, per uigilantiam mentis, uelut per agriculturam instanter erudit, atque spiritalibus cibis, uelut panibus,  ne fame ignorantie periclitetur, interioris hominis sui sensum inuisibili alimento reficere non desistit. Ille, inquam, qui in terra corporis sui operando nocturnas exercet uigilias uberesque pro peccatis effundit lacrymas, corpus suum seruituti redigens castigat, carnem suam ieiunio macerat et uariis afflictionibus cruciat, ille panibus supernis et premiis saturabitur eternis.

Quis est homo qui uult uitam, et cupit uidere dies bonos ? Talis interrogatio posita est, quam omnium sequitur assensus. Quis est enim qui possit dicere, aut uitam nolo, aut dies bonos uidere non cupio? Sed utinam sic uitam perpetuam quereremus, sicut in ista temporali corda defigimus.  Bonos autem dies non istos dicit in quibus caducis delectationibus occupamur, sed illos qui uere boni sunt et in summa sanctitate uersantur. Quis est homo, dicit, qui uult uitam, id est, uitam beatam, perpetuam, immortalem, sine morte, sine fine et sine labore, quia in hac uita homo ad laborem nascitur. Ad illam, ut sine labore, et, ut in eternum uiuat, peruenit. Illa est enim uita beata ad quam qui cum bonorum operum consummatione peruenerint, beatis angelis similes erunt, et simul cum Deo suo sine fine regnabunt. Quod hic crediderant, ibi uidebunt sui creatoris substantiam mundis cordibus contemplantes, eterna exsultatione gaudebunt diuine dilectionis et mutua dilectione possessi in eternum, et inuicem sibi feliciter adherebunt.  Receptis cum incorruptione atque immortalitate corporibus municipatum patrie celestis accipient, atque eius in eternum ciues effecti promissa premia reportabunt. Ibi eis exuberabit tanta letitia, tanta celestium gratia gaudiorum, ut remuneratori suo pio pro tantis muneribus gratias agant, et nullum fastidium ex ipsa affluentium bonorum perfectione sustineant.

Quod si tu audiens, respondeas: Ego, dicit tibi Deus. Quid sit Deus? Deus hoc est quod nulla attingit opinio. Plus est enim quam quod dici potest aut cogitari. Nam unaqueque natura pro capacitate sua suspicatur de Deo. Et quantum natura distat a natura, tantum sententia distat a sententia. Quia enim super omnia est, necesse est ut omnium  mentes excedat. Homines enim quantum possunt aciem mentis extendere, aspiciunt quid Deus sit, opinione, non definitione. Angeli autem, qui superiores hominibus sunt, quia plus aliquid de Deo sentiunt non est dubium. Archangeli uero eo ipso amplius. Cherubim autem et seraphim, qui proxime iuxta Deum esse dicuntur, maiora de Deo sentiunt: non tamen comprehendunt penitus quid Deus sit, quia nemo nouit Patrem nisi Filius, nec Filium quis nouit nisi Pater. Igitur est Deus, sicut hominibus uidetur, spiritus, natura simplex, lux inaccessibilis, inuisibilis, inestimabilis, infinitus, perfectus, nullius egens, eternus, immortalis omnimodo, a quo initium omnia consecuta sunt, uenerandus diligentibus, metuendus, extra quem nichil  est, imo in quo sunt omnia, queque sunt sursum, deorsum, summa et ima; omnipotens, omnia tenens, uere in omnibus diues, quia nichil est quod non eius sit; bonus, iustus, misericors. Est et seuerus, ut terrore, que ab eo bene condita sunt, conseruentur, ne negligentia pareret uite precipitium. Et, ne quod mirabilius est pretermittam, tanta est clementia eius, ut contumelias passus ab his quos fecit, sufferat et prior uocet eos ad pacem.

Si uis habere ueram et perpetuam uitam. uita dicta propter uigorem, uel quod teneat uim nascendi atque crescendi. Que uera et perpetua dicitur, uel pro Christo, qui dixit: Ego sum uia, ueritas, et uita ; uel propter eternitatem, qua uiuitur in  ea. Isti enim uite mors succedit, illi nunquam. Propterea ista fallax, illa uero uocatur uerax. Ista breuiter terminata, illa uocatur perpetua. Ista mortalis, illa uocatur eterna. Ista misera, illa autem est gloriosa. Ista doloribus et laboribus plena, illa sanitate et quiete manet iucunda. Ista odiis et defectibus languida, illa caritate et uirtutibus letatur fecunda semper. De his beatus Augustinus in Expositione Euangelii ait: Duas itaque uitas sibi diuinitus predictas nouit Ecclesia. Quarum una est in fide, altera in specie. Una in peregrinatione, altera in eternitate. Una in labore, altera in requie. Una in uia, altera in patria. Una cum hoste pugnat, altera sine hoste regnat. Ergo una bona est, sed adhuc misera, altera melior, et beata. Ad quam  qui felix uenerit, felici gaudio eterno perfruetur in regno.

Prohibe linguam tuam a malo . Prohibe, dicit, abstine, cohibe, cerce, uel comprime. A malo, subauditur omni, uidelicet detractionis, maledictionis, murmurationis, irrisionis, uituperationis, iniuste increpationis, a uerbis mendacibus et sermonibus otiosis, et similia. Scriptum est enim: Detrahentem secreto proximo suo hunc persequar . Et, Neque maledici regnum Dei possidebunt . Et, Qui murmurauerunt, a serpentibus perierunt . Et, Os quod mentitur, occidit animam . Et, Perdes omnes qui loquuntur mendacium , et his similia. Ecce, monache! cur dicitur prohibe linguam tuam a malo.  Si enim detrahentem Dominus persequitur, et maledici regnum Dei non possident, et murmuratores a serpentibus, id est a demonibus, perierunt, et perdet Deus omnes qui loquuntur mendacium, cum omni uigilantia prohibere debemus linguam nostram a malo, ne cum his pereuntibus et nos pereamus in eternum. Et adhuc de malo lingue audiamus quid Iacobus apostolus dicat, ait enim: Lingua ignis est, et uniuersitas iniquitatis . Lingua constituitur in membris nostris, que maculat totum corpus, et inflammat rotam natiuitatis nostre, inflammata a gehenna. Omnis enim natura bestiarum, et uolucrum, et serpentium, etiam ceterorum domantur et domata sunt a natura humana, linguam autem nullus hominum domare potest: inquietum  malum, plena ueneno mortifero; in ipsa benedicimus Deum et Patrem, et in ipsa maledicimus homines, qui ad similitudinem Dei facti sunt: ex ipso ore procedit benedictio et maledictio, non oportet hec ita fieri, etc.

Et labia tua ne loquantur dolum. Imitetur bonus, quantum potest, monachus Dominum, et nec in corde teneat, nec in labiis loquatur dolum. Quia Dominus malum non fecit, nec dolus inuentus est in ore eius . Disperdet enim Deus labia dolosa, eorum uidelicet qui in corde et de corde locuti sunt mala. Dolus autem uocatur occulta malitia blandis sermonibus adornata, que proprie fraus, insidie seu fallacia nuncupatur; quando fallimus  audientem, ut quod creditur ad auxilium inferre uideatur impedimentum. Quod merito prohibetur, quia pure conscientie constat semper aduersum.

Diuerte a malo et fac bonum . Multi enim faciunt bonum, sed non declinant a malo. In die celebrant ieiunium, et in nocte committunt adulterium. Pauperibus tribuunt eleemosynam, et a pauperibus accipiunt predam. Pauperi porrigunt calicem, et bibunt illi usque ad ebrietatem. Tribuunt esurienti buccellam, et comedunt usque ad crapulam. Et ut breuiter dicam, in publico fas, et in occulto non cessant agere nefas. Et taliter agentes a dextra nolunt segregare sinistram. Aliud uero genus hominum et ualde monachorum est, quod diuertit  a malo et operatur minime bonum. Terrenos in seculo relinquit labores, et in monasterio sectatur otiositates. De talibus enim Dominus ait: Arbor que non facit fructum bonum, excidetur, et in ignem mittetur . Et in Apocalypsi: Quia nec frigidus, nec calidus, sed tepidus es, et nauseam facis, incipiam te euomere de ore meo , dicit Dominus. Unde et otiositas inimica esse describitur anime. Ergo diuertere a malo, et facere bonum singulariter, et proprie est electorum. Non enim super spinas, tribulos uel urticas agricola uel horticola frugum suarum serit semina, sed prius ab his purgat agrum, et sic iactat congruentis seminis granum. Ita et electorum quisque prius cordis et corporis sui agrum a uitiis purgat,  et postea uirtutum semina iactat: et hoc modo diuertit a malo, et facit bonum omnis homo.

Inquire pacem, et sequere eam . Sciens autem Propheta in hoc agone seculi cum corpore pacem fidelissimos non habere, et cum suis uitiis hic illis continuum esse certamen, pulcherrime dicit, inquire pacem; ut quamuis eam hic non habeant, tamen semper ab eis studiosissime perquiratur; hic imperat, sequere eam, quasi precedentem. Queramus ergo seduli, sequamur intenti, quia illic eam inuenire non possumus, nisi hic diligentius inquiramus. Que tunc comprehendi dabitur, quando ipsum conspiciemus pacis auctorem. Pax est serenitas mentis, tranquillitas animi, simplicitas cordis, amoris uinculum, consortium caritatis.  Hec est que simultates tollit, bella compescit, comprimit iras, superbos calcat, humiles amat, discordes sedat, inimicos concordat; cunctis est placida, non querit aliena, nichil deputat suum, docet amare que odisse non nouit, nescit extolli, nescit inflari. Hanc ergo qui accepit teneat, qui perdidit repetat, qui amisit requirat; quoniam qui in eadem re non fuit inuentus, abdicatur a Patre, exheredatur a Filio, nichilominus a Spiritu sancto alienus efficitur.

Et cum hec feceritis. Id est, supradicta.

Oculi mei super uos. Hec uox Domini est, uox misericordie, uox pietatis, qui ut hec ab homine fiant misericorditer prestat, quia nichil potest humana  fragilitas nisi quod posse dederit diuina maiestas. Et cum hec feceritis, dicit, id est, cum prohibueritis linguam uestram a malo, et labia uestra non fuerint locuta dolum; cum diuerteritis a malo, et feceritis bonum; cum inquisieritis pacem, et secuti fueritis eam, tunc oculi mei super uos. Hic oculi Domini respectio diuina uocatur, que super iustos misericorditer aperitur. Respexit enim Dominus Petrum, et ille uerbi Domini recordatus est illico, et amare fleuit , quia ter Dominum negauit. Ergo oculi Domini, id est respectio diuina, et memoriam iustis tribuit et intelligentiam, et a morte eos eterna et a fame liberat sempiterna. Sic enim et in alio scribitur psalmo: Oculi Domini super metuentes eum, ut eruat a morte animas eorum,  et alat eos in fame .

Addidit: Et aures mee ad preces uestras . Aures Domini hoc in loco exauditio intelligitur diuina, quam Psalmista totis uiribus postulabat dicens: Inclina Deus meus aurem tuam, et audi me . Et, Auribus, percipe, Domine, orationem meam . Et, Fiant aures tue intendentes ad orationem serui tui , et mille talia. Sed et Salomon utrumque in oratione sua, id est oculos et aures Domini simul comprehendit dicens: Ut sint oculi tui aperti et aures tue intente ad orationes seruorum tuorum. Sed licet frequenter Dominus audiat peccatores, iustis tamen multo amplius exauditio et celerius promittitur, quando in preces eorum paratas aures  habere monstratur. Noli ergo timere, o iuste monache, hominum persecutiones seculique labores. Oculi enim Domini super te sunt, ut liberent te, et aures eius, ut audiant te. Tu autem tene uias eius, et spera in eum, et dic cum Apostolo: Si Deus pro nobis, quis contra nos ? Deus pro nobis, ut oculi eius respicerent nos. Deus pro nobis, ut aures eius audirent nos. Deus pro nobis, ut predestinaret nos. Deus pro nobis, ut uocaret nos. Deus pro nobis, ut iustificaret nos. Deus pro nobis, ut glorificaret nos. Si Deus pro nobis, quis contra nos? Predestinauit, antequam essemus; uocauit, cum auersi essemus; iustificauit, cum peccatores essemus; glorificauit, cum mortales essemus. Si Deus pro nobis, quis contra nos? predestinatis, a  Deo uocatis, iustificatis, glorificatis? Qui uult aduersari, paret se, si potest bellare aduersus Deum. Ubi enim audiuimus: Si Deus pro nobis, quis contra nos? nisi quis Deum uincit, non ledit nos.

Et antequam me inuocetis dicam uobis: Ecce adsum. O sermo mansuetudine et benignitate plenus. Non exspectat consummari orationem, sed ante tribuit petitionem. Nouit enim Dominus, antequam petamus eum, quid opus sit nobis. Et hoc ideo, quia templum Dei sumus, et spiritus Domini habitat in nobis. uelocissime enim habitaculum suum habitator exaudit Deus.

Quid dulcius nobis hac uoce Domini inuitantis nos, fratres karissimi? uere enim dulcis hec uox Domini  sanctis monachis est, quia eos ad eam magnam multitudinem dulcedinis sue, quam abscondit timentibus se, inuitat. Factus est illis habitator, ut eos etiam non inuocatus exaudiat. Factus uia et patria, ut per illum ad illum ueniant. Factus pastor, et ostium et pascua, ut ab illo gubernati per eum intrent, et ingrediantur, et egrediantur, et pascua inueniant.

Ecce pietate sua demonstrat nobis Dominus uiam uite. Ipse ergo Dominus, ut predictum est, factus est nobis uia, ueritas, et uita. uia scilicet regia, ut per eum gradientes, non declinemus ad dexteram, aut ad sinistram, sed ad uitam, que ipse est, perueniamus eternam: ubi non fletus ullus potest esse, nec gemitus; ubi habebunt omnes sancti  amorem perfectum, timorem nullum et gaudium sempiternum. Ibi enim erit eis uoluntas certa, cupiditas nulla, quoniam fruendo celestibus bonis, ad que peruenire cupiebant, nichil eis deerit quid ulterius concupiscant, et in illa regione perpetue securitatis ac pacis perfecte beati, nec timoris stimulos passuri sunt nec doloris.

Succinctis ergo fide uel obseruantia bonorum actuum lumbis nostris . Elegantissime enim, et more prophetico beatus Pater Benedictus duplicem hic monachorum posuit cingulum. Cognouit autem quia fides sine operibus mortua est, et opera sine fide uacua. Et ideo non simplum sed ex utroque textum monachorum uoluit esse cingulum. Isaias autem hoc ipsum dupliciter in Domino posuit, dicens:  Et erit iustitia cingulum lumborum, et fides cinctorium renum eius . Ut enim ille fidem, et iste posuit fidem. Ut ille iustitiam, et iste bonorum actuum obseruantiam. Omnis autem bonorum actuum obseruantia non incongrue uocatur iustitia, sicut scriptum est: Iuste, quod iustum est, exsequeris . Fide enim lumbos mentis nostre succingimus, si de sancta Trinitate recte sentimus, et eam fideliter credimus. Bonorum actuum obseruantia lumbos succingimus, si nos in bonis operibus seduli exercemus, sicut Apostolus ait: State ergo lumbos mentis uestre succincti , id est, in omni prelio uiriliter preparati, et ab omnibus curis seculi expediti. Et ad Iob Dominus ait: Accinge sicut uir lumbos tuos . Scriptura  enim sacra illos uiros uocat qui uia Domini fortibus et non dissolutis gressibus ambulant. Lumbos uero uiriliter accingere est, uel in opere uel in cogitatione carnis et mentis luxuriam refrenare. Sed cur beato Iob dicitur? Accinge lumbos tuos sicut uir, nisi quia alia est carnis luxuria, qua castitatem corrumpimus, alia uero luxuria cordis est, qua de castitate gloriamur. Dicitur ergo ei: Accinge sicut uir lumbos tuos, ut qui prius luxuriam corruptionis uicerat, nunc luxuriam stringat elationis, ne de patientia uel de castitate superbiat. In ueteri Testamento zona pellicea legimus circa lumbos, in Nouo autem zona aurea circa pectus. Ut enim adulterium non committatur, zona pellicea adhibenda  est circa lumbos, ut non uideatur mulier ad concupiscendum: zona aurea circa pectus, ut per ducatum Euangelii pergamus itinera eius. Ducatum Euangelii, id est, ducatum Christi; neque enim aliorsum Christus, aliorsum ducit Euangelium; sed ipsa Domini gesta, uel sanctissima uerba, uocantur Euangelia, que sequentes per itinera recta perducunt ad celestia regna. Sed diligenter nobis est intuendum qui sunt, aut qui sequuntur, uel quo tendunt hi qui per ducatum Euangelii pergunt. Hi sunt utique quibus Dominus ait: Amen dico uobis, quia uos, qui reliquistis omnia et secuti estis me, in regeneratione, cum sederit filius hominis in sede maiestatis sue, sedebitis et uos super duodecim sedes, iudicantes duodecim tribus Isrel . Et ille, cui dicit: uade,  et uende omnia que habes, et da pauperibus, et habebis thesauros in celis, et ueni, sequere me . Et: Qui uult post me uenire, abneget semetipsum, et tollat crucem suam, et sequatur me , et similia. Cognouimus qui sunt, scilicet qui relinquunt omnia, et qui uendunt, et dant pauperibus, et qui abnegant semetipsos, et tollunt crucem suam. Quem sequuntur Christum? uidelicet qui dicit eis: et secuti estis me; et, ueni, sequere me. Quomodo sequuntur, uideamus. Sequitur autem Christum, qui preceptis eius insistit, qui per magisterii eius uestigia graditur, qui uestigia eius et itinera sectatur, qui quod Christus docuit et fecit imitatur, sicut Petrus hortatur dicens: Christus passus est pro nobis, relinquens nobis exemplum ut sequamur uestigia eius ; exemplum scilicet tribulationum, non deliciarum; contumeliarum, non gaudiorum; flagellorum, dolorum, opprobriorum, spinarum, crucis et mortis. Quo uero isti tendunt qui per Euangelii ducatum currunt, melius uidebimus, si prius uocantem eos Dominum audiamus; ait enim Dominus: uenite ad me, omnes qui laboratis et onerati estis, et ego reficiam uos . Iterum dicit: uenite, benedicti Patris mei, percipite regnum, quod uobis paratum est ab origine mundi , et similia. Liquet, ecce, ubi tendunt qui per Euangelii ducatum pergunt, uidelicet ad tantam gloriam, ut cum sederit filius hominis in sede maiestatis sue, sedeant et illi super duodecim sedes, et iudicent duodecim tribus Isrel; et ut refectionem eternam accipiant; et  ut regnum a constitutione mundi paratum percipiant. Unde et apte uerba beati Benedicti sequuntur dicentis:

Ut mereamur eum, qui nos uocauit, in regno suo uidere. De uocationis gratia sic apostolus Paulus ad Galatas ait: Miror, quod tam cito transferimini ab eo, qui uos uocauit in gratiam Christi . Et de se idem ait: Qui me segregauit de utero matris mee, et uocauit per gratiam suam . Et iterum alibi dicit: Obsecro itaque uos, ego uinctus in Domino, ut digne ambuletis uocatione qua uocati estis, cum omni humilitate et mansuetudine, cum patientia supportantes inuicem in caritate, solliciti seruare unitatem spiritus in uinculo pacis. Unum corpus, et unus  spiritus, sicut et uocati estis in una spe uocationis uestre . Hic autem qui nos uocauit beatus Benedictus dicit, et subauditur uel ad gratiam fidei primum, uel ad religionis postea et conuersionis habitum.

In cuius regni tabernaculo si uolumus habitare, nisi illuc bonis actibus currendo minime peruenitur. Manifestum est enim quia benefacientes et non malefacientes celestis regni tabernacula possidebunt. Sic enim de malis Paulus apostolus ait: Quia neque adulteri, neque molles, neque mascutorum concubitores, neque fures, neque auari, neque maledici, neque ebriosi, neque rapaces, regnum Dei possidebunt . Nos autem si cupimus regnum Dei possidere, in omnibus exhibeamus nosmetipsos sicut Dei ministros,  in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei. Per arma iustitie a dextris, et a sinistris. Per gloriam, et ignobilitatem. Per infamiam, et bonam famam. Ut seductores, et ueraces. Sicut qui ignoti, et cogniti. Quasi morientes, et ecce uiuimus: ut castigati, et non mortificati. Quasi tristes, semper autem gaudentes: sicut egentes, multos autem locupletantes. Tanquam nichil habentes, et omnia possidentes . Et sic per istos et alios bonos actus currentes tabernaculi regni celestis esse merebimur habitatores.


Sed interrogemus cum Propheta Dominum, dicentes: Domine, quis habitabit in tabernaculo tuo? aut quis requiescet in monte sancto tuo ? Quamuis alii doctores hoc in loco tabernaculum presentem intelligant Ecclesiam, beatus tamen Benedictus non minus repletus Spiritu sancto habitationem celestem, quod est regnum eternum, per hoc uoluit intelligere tabernaculum. Unde et Dominus ait: Facite uobis amicos de mammona iniquitatis, ut, cum defeceritis, recipiant uos in eterna tabernacula . Mons autem ipse Dominus noster iehsu Christus intelligitur, de quo Isaias ait: In nouissimis diebus erit preparatus mons domus Domini in uerticem montium . In quo omnes electorum anime perpetuo requiescunt; sicut idem illis Dominus  ait: Tollite iugum meum super uos, et discite a me quia mitis sum et humilis corde: et inuenietis requiem animabus uestris .

Post hanc interrogationem, fratres, audiamus Dominum respondentem, et ostendentem nobis uiam ipsius tabernaculi, et dicentem: Qui ingreditur sine macula, et operatur iustitiam: qui loquitur ueritatem in corde suo, qui non egit dolum in lingua sua; qui non fecit proximo suo malum, et opprobrium non accepit aduersus proximum suum . Qui malignum diabolum aliqua suadentem sibi, cum ipsa suasione sua a conspectibus cordis sui respuens, deduxit ad nichilum, et paruulos cogitatus eius tenuit, et allisit ad Christum. Qui timentes Dominum, de  bona obseruantia sua non se reddunt elatos; sea ipsa in se bona, non a se posse, sed a Domino fieri existimantes, operantem in se Dominum magnificant, illud cum Propheta dicentes: Non nobis, Domine, non nobis, sed nomini tuo da gloriam . uideamus per singula, et de omnibus, ut Dominus dederit, disputemus. Qui ingreditur sine macula. Hanc sententiam beatus Augustinus Prophete interrogationem, beatus autem Benedictus Domini esse dixit responsionem; sed quia secundum Ezechiel rote animalia sequuntur, uterque bene, uterque rectissime hanc sententiam intellexit. Interrogatus enim Dominus quis habitaret in tabernaculo suo, respondit: Qui ingreditur sine macula; ac si diceret: Qui uiuit sine culpa, et custodit se a peccati contagione,  ipse in meum intrabit tabernaculum. Macula intelligitur peccatum. Nam et in Domini holocausto animal non offerebatur, nisi immaculatum: Domini enim sacrificium nil recipit maculatum. Unde et sponsus sponse, Pulchra es, inquit, amica mea, et macula in te non est . Et operatur iustitiam. Dicta autem iustitia, quia iuris status. Est enim iustitia equitas uel rectitudo. Sed quia iustitia ex operibus constat et fide, ille pleniter iustitiam operatur qui recte credens, totum se in bonis operibus exercet. Ingreditur sine macula, qui uiuit sine culpa. Operatur iustitiam, qui sedulus que preualet agit bona. Ingreditur sine macula, qui plangit commissa, et plangenda ulterius non committit peccata. Operatur iustitiam, qui diligenter in omnibus  Domini custodit precepta. Qui loquitur ueritatem in corde suo. Homo enim lingua loquitur, et ore, non corde; sed quia os non loquitur, nisi quod ei a corde ministratur, recte hic dicitur, qui loquitur ueritatem in corde suo. Ac si diceret: Non sufficit lingue ut tantum ueritatem loquatur ore, nisi eam a sincero susceperit corde. Siue enim bonum, siue malum loquatur lingua, fons illius hoc ipsum cordi ministrat, sicut scriptum est: Ex abundantia enim cordis os loquitur . Sunt enim alii qui, maligno spiritu repleti, aliud simulate loquuntur ore, aliud meditantur in corde. De quibus Salomon ait: Simulator ore decipit amicum suum . Ideo Dominus ait: Qui loquitur ueritatem in corde suo, hic habitabit in tabernaculo meo. Qui non egit dolum  in lingua sua. Idem ipsum est enim in lingua dolum non agere, quod est in corde loqui ueritatem. Aliquoties enim dolus profertur in lingua, sicut hic dicitur per Psalmistam; aliquoties labiis pariter meditatur et corde, sicut habes in Salomone: Labiis suis, inquit, intelligitur inimicus, cum in corde tractauerit dolos . In lingua tantum profertur dolus ab homine, ut amicus uideatur in sermone, hostis in corde. In labiis pariter meditatur dolus et corde, ut inimicum se esse corde simul demonstret et ore. Qui non fecit proximo suo malum. Proximus hoc in loco intelligendus est omnis homo. Unde scriptum est: Non adulterabis cum uxore proximi tui , id est, cum nullius hominis. Propter  proximitatem enim sanguinis, omnis homo homini proximus uocatur. Sanguis enim hominum ab aliorum segregatur sanguine animalium. Qui opprobrium non accepit aduersus proximum suum. Non accepit, dixit, id est, gratum non habuit, nec libenter audiuit. Accepta enim illa dicimus, que nobis grata esse monstramus. Ille enim opprobrium aduersus proximum suum accipit, qui detrahentis uerba libenti animo accipit. Et hoc illis solet contingere, qui proximum sicut semetipsos nolunt diligere. De hoc enim fomite procedit, ut detrahentis uerba libenter possint audiri. Ille uero qui sicut semetipsum sic diligit et proximum, quantum nec de se, tantum nec de proximo uult audiri opprobrium. Quod si quis corde cogitans dicat: Qui est  homo qui sic inter homines sine macula uiuat, ut nec proximo faciat malum, nec labiis loquatur dolum cum scriptum sit: Non est homo qui uiuit, et non peccet ; audiat sibi Paulum apostolum respondentem: Et hec quidem fuistis, sed abluti estis; sed sanctificati estis, etc. . Qui malignum diabolum. Diabolus Hebraice deorsum fluens interpretatur, eo quod superbie pondere pressus deorsum corruens cecidit. Grece autem diabolus criminator dicitur, quia sicut a crimine criminator, et a superbia superbus, et ab iniquitate iniquus; ita a malignitate malignus uocatur. Aliqua suadentem sibi, id est, peccata et uitia. Cum ipsa suasione, id est, adhortatione, uel incitatione. A conspectibus cordis sui respuens deduxit ad nichilum. Diabolum  enim iustus respuit, quando nec illi, nec suasioni eius consentit. Ad nichilum eum deducit, quando nec recipit suggestiones eius, nec nutrit. Annichilatio ergo diaboli perfectio est monachi. Tunc enim in semetipso fortis esse diabolus estimatur, quando ab illo miser monachus uincitur. Tunc uero annichilatur, quando a perfecto monacho ut inermis uincitur et respuitur. Et parualos cogitatus eius tenuit, et allisit ad Christum. Paruuli cogitatus eius, id est, diaboli: mala sunt eius initia suggestionum, que bene sunt tenenda, ne male crescant, et ad petram, id est ad Christum, sunt elidenda, ut pereant, ne forte robur fortitudinis faciant, et contra nos nociua bella committant. Qui timentes Dominum de bona obseruantia non se reddunt elatos, id est, non  se ponunt siue existimant elatos, quia uiribus suis aliquid boni agere possint, presertim cum Dominus apostolis dixerit: Sine me nichil potestis facere . Nam uelle bonum et posse a Domino accipit homo. Elatus enim dicitur pro eo quod seipsum super mensuram suam eleuet, dum magnus sibi uidetur de his que agit operibus. Sed ipsa in se bona non a se posse, sed a Domino fieri existimantes. Superbi cupiunt in se quod non faciunt predicari. Humiles refugiunt quidquid boni operantur agnosci. Illi uitia sua a se facta esse recusant, et bona suis uiribus facta turpiter iactant. Humiles, quia peccata commiserint uoluntarie confitendo semetipsos accusant; et omnia bona sua non a se facta  esse, sed diuino munere deputant: et non a se, sed a Domino in se facta esse confirmant. Operantem in se Dominum magnificant illum cum Propheta dicentes: Non nobis, Domine, non nobis, sed nomini tuo da gloriam . Ille in se Dominum operantem magnificat, qui de bonis suis actibus non sibi, sed Domino gloriam tribuit. Operantem in se Dominum magnificare debet, qui sine illo nichil boni agere ualet. Cognouit enim Propheta quia non est hominis dirigere uias suas, sed illo disponente Domini est dirigere gressus eius. Ideo illi tribuit gloriam, a quo se cognouit accepisse omnia bona; ait enim Apostolus: Omnia quecunque facitis, in nomine Domini facite . Ergo totum nomini illi tribuat Ecclesia, a quo et in quo  nomine uirtutem accipit operandi recta, et humiliter ueraciterque dicat cum Propheta: Non nobis, Domine, non nobis, sed nomini tuo da gloriam.

Sicut nec Paulus apostolus de predicatione sua sibi aliquid imputabat, dicens: Gratia Dei sum id quod sum . Fuerat enim antea blasphemus et persecutor Ecclesie Paulus, sed gratia Dei uocatus, et a Synagoge utero segregatus, iam predicator factus erat in Ecclesia fidelis et rectus; ideo dicebat. Gratia Dei sum id quod sum, id est, per memetipsum fui prauus, gratia Dei sum rectus. Per memetipsum persecutor, per gratiam Domini sum modo Ecclesie defensor. Per memetipsum blasphemus et impius, per Domini gratiam fidelis factus sum et pius. Et hoc est gratia Dei sum id quod sum,  id est, non meritis meis, sed gratia Dei factus sum de infideli fidelis et de lupo pastor, de persecutore defensor et de prauo rectus, et de impio pius, Christianus de Iudeo et apostolus de Phariseo; et hoc est, gratia Dei sum id quod sum; id est, non sum qualem dudum me fecit malitia, sed qualem me modo Domini uoluit esse gratia.

Et iterum ipse dicit: Qui gloriatur, in Domino glorietur . Nihil enim, ut predictum est, homo habet aliquid boni, nisi quod accipit a Domino. Si ergo accipit, non glorietur, quasi non acceperit, ne forte subtrahat quod dedit largitor, ut remaneat uacuus qui gloriabatur de alieno. Et alibi Apostolus: Non ex nobis, Dei enim donum est; non ex operibus, ne quis glorietur . Non  ergo nobis, sed nomini Domini totis uiribus gloriam demus: quo nomine saluati sumus, et in eternum saluari fideliter speramus. Non enim est aliud nomen in toto mundo, in quo saluus fiat populus. Unde et Apostolus ait: Ipsi gloria in Ecclesia et Christo Iesu, in omnibus generationibus seculi seculorum, amen . Istud est ergo nomen cui omnia genu flectunt, celestium, terrestrium et infernorum: Et, omnis lingua confitetur, quia hoc nomen, id est, Dominus iehsu Christus, in gloria est Dei Patris .

Unde et Dominus in Euangelio ait: Qui audit uerba mea hec, et facit ea, similabo eum uiro sapienti, qui edificauit domum suam supra petram: uenerunt  flumina, flauerunt uenti, et impegerunt in domum illam, et non cecidit, fundata enim erat supra petram . Sapiens enim uir non super arenam, id est super semetipsum, quia puluis est et reuertetur in puluerem, sed super petram, illam uidelicet de qua Apostolus ait: Petra autem erat Christus , domum suam edificat, id est, initium prime conuersationis, quasi fundamentum domus sue, et medietatem bone actionis, quasi medium parietis sui; et perseuerantiam perfectionis, quasi consummationis perseuerantie sue super fundamentum illud ponit: de quo alibi Apostolus ait: Fundamentum aliud nemo potest ponere, preter id quod positum est, qui est Christus iehsu . Ab hoc enim fundamento accipit uires, ut edificetur  domus, id est omne monachi opus; et fortitudinem, ne pulsata tempestatibus, id est tribulationibus tentationum, destruatur. Stultus autem edificat super arenam, quia de opere suo non Deo, sed sibi tribuit gloriam. Sapiens autem edificat super petram, quia de omnibus operibus bonis suis non sibi laudes tribuit, sed Deo gratias agit; et largitori suo humiliter cuncta tribuit, quia ab illo se accepisse cuncta cognoscit. Alio enim sensu hec parabola maxime ad inobedientes respicit. Sic enim legimus: Omnis qui audit uerba mea, et non facit ea, similabo eum uiro stulto qui edificauit domum suam super arenam, et reliqua : id est, cum influxerint stillicidia passionum, cum aduenerint flumina, et torrentes, atque impetus tribulationum ex multitudine  negligentiarum: cum flauerint uenti, illi utique qui per istum erem uolitant, parati ad Christi aream uentilandum, sicubi inueniant paleas quas ad ludibrium suum rapiant atque dispergant, tunc irruent in domum illam que sine obedientie fundamento edificata est, et fiet ruina illius magna. Non ergo pluuia neque flumina cum impetu descendentia; neque uenti ualidissimi commouere poterunt domum super petram fundatam, ut ex hoc intelligas quia qui seipsum non prodiderit, nec a seipso fuerit motus, nulla superueniens tentatio deiicere eum poterit aut mouere. Illud uero aliud edificium facile subuertitur, non pre tentatione uiolentie, alioquin et illud edificium deiecisset, sed propter fundamenti, id est propositi, infirmitatem. Arena est res mobilis  et infructuosa, que sine dubio instabilitatem atque inconstantiam designat animarum.

Hec complens Dominus, exspectat nos quotidie his suis sanctis monitis factis nos respondere debere. Quod autem hec complens Dominus, ad superiora bona, que de habitatore tabernaculi dixerat, respicit; impleuit enim Christus Dominus superius dicta; sermone impleuit et opere. Predicauit uerbo, quod impleuit et actu. Ipse enim in se impleuit, quod implere tabernaculi habitatorem precepit. Ipse enim sine peccati macula ingressus est mundum: ipse sine peccato uixit in mundo, et sine contagione peccati ascendit in celum. Princeps enim mundi ad eum uenit, sed in eo nil quod condemnaret inuenit.  Ipse quamuis iustus Dominus iustitiam diligat et semper ubique iustitiam operetur, tamen potissimum iustitiam operatus est, quando superbum fortemque diabolum uinxit, et domum eius ingrediens uasa illius, que iniuste tenebat, abstulit. Et sibi ea fonte baptismatis lota in perpetua seruitia sacrauit. Ipse enim loquitur ueritatem in corde, quia ueritas est; et quod ore promit, opere complet. Ipse enim ait: Ego sum uia, ueritas, et uita . Ipse non egit dolum in lingua sua, quia peccatum non fecit, nec dolus inuentus est in ore eius. Ipse proximo suo non fecit malum, sed e contrario fecit ei bonum, quando eum, id est genus humanum, cuius per carnem factus affinis, et proximus, descendens de Ierusalem in Ierico, id est, de celo in mundum.  Inuenit eum a latronibus, id est demonibus multis peccatorum plagis uulneratum; infundit uinum, et oleum, id est austeritatem penitentie, et refocillationem uenie imposuit; in iumentum suum, id est, corpori suo sociatum, duxit ad stabulum, id est, fidelem cum faciens corpori Ecclesie. Et stabulario, id est, gubernatori precepit Ecclesie, ut curam illius haberet, et de Nouo, et ueteri Testamento, quasi de duobus denariis eum predicans gubernaret. Ecce quomodo Dominus iehsu Christus non fecit proximo suo malum, sed misericordiam in illam faciens prestitit ei bonum. Ipse enim sapiens: quia ipse est sapientia patris. Super petram suam fundauit domum, quia super semetipsum fundauit Ecclesiam. Et hoc est, quod ait: Hec complens Dominus:  id est, uniuersa superius comprehensa, et uerbis predicando, et operibus impleuit complendo. Exspectat nos quotidie his suis sanctis monitis factis nos respondere debere. Respondere cuilibet dicimus, cum eis [eius] factis congrua ad inuicem opera reddimus. Deo ergo respondere est, donis eius precedentibus nostra obsequia reddere. Tunc Deo uera obsequia reddimus, cum eum propter amoris fiduciam non timemus.

Ideo nobis propter emendationem malorum huius uite dies ad inducias relaxantur, dicente Apostolo: An nescis, quia patientia Dei ad penitentiam te adducit ? Nam et Petrus apostolus de hac ipsa re sic ait: Non tardat Dominus promissionem, sed patienter agit propter uos, nolens aliquem perire, sed  omnes ad penitentiam reuerti .Ipse iterum dicit: Propter quod, karissimi, hec exspectantes, satis agite immaculati, et inuiolati inueniri ei in pace; et Domini nostri longanimitatem, salutem arbitramini . Non ergo nobis a Domino concessas per corporis negligentiam dierum nostrorum perdamus inducias, sed emendare celeriter festinemus, quod multo tempore negligenter egimus, ne forte post carnis huius resolutionem cum illis reprobis, qui in libro Sapientie scribuntur, infructuosam penitentiam agentes, et pre tristitia cordis nostri gementes nobismetipsis reputantes dicamus: Nos insensati errauimus a uia ueritatis, et iustitie lumen non luxit nobis, et sol intelligentie non est ortus nobis.  Lassati sumus in uia uanitatis, et perditionis, et ambulauimus uias difficiles; uiam autem Domini ignorauimus. Quid nobis profuit superbia? aut quid diuitiarum iactantia contulit nobis? Transierunt omnia illa tanquam umbra, et nos in malignitate nostra consumpti sumus . Non enim Dominus letatur in perditione uiuorum, sed magis uult saluare penitentes, quam perdere delinquentes. Sicut ipse per prophetam ait.

Nam pius Dominus dicit: Nolo mortem peccatoris, sed ut conuertatur, et uiuat. Cum ergo interrogassemus Dominum, fratres, de habitatore tabernaculi eius, audiuimus habitandi preceptum: sed si compleamus habitatoris officium erimus heredes regni celorum . Hic audire beatus Benedictus  pro exaudire posuit. Ac si diceret: tunc uere audiuimus, si habitatoris officium compleamus; sicut Dominus in Euangelio ait: Oues mee uocem meam audiunt , id est exaudiunt. Si autem habitatoris officium non compleamus, minime habitandi preceptum audiuimus: sicut et idem Dominus Iudeis dicit: Qui est ex Deo uerba Dei audit; propterea uos non auditis, quia ex Deo non estis . Unde et alibi aures cordis requirens aiebat: Qui habet aures audiendi audiat . Ergo non audit uocem Domini, qui corde non retinet, et opere non implet quod audit. Sin autem aliquis hic sub auditionem maluerit intelligere taliter ponenda erit. Sed si compleamus habitatoris officium, et nos eiusdem supradicti tabernaculi habitatores  erimus.

Ergo preparanda sunt corda, et corpora nostra sancte preceptorum obedientie militatura. Quomodo sunt nostra ad militandum preparanda corpora. Audi nos obsecrantem Apostolum, ait enim: Obsecro itaque uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum. Et nolite conformari huic seculo, sed reformamini in nouitate sensus uestri; ut probetis que sit uoluntas Dei bona, et bene placens, et perfecta . Et alibi dicit: Non regnet peccatum in uestro mortali corpore, ut obediatis concupiscentiis eius; sed neque exhibeatis membra uestra arma iniquitatis peccato, sed exhibete  uos Deo tanquam ex mortuis uiuentes, et membra uestra arma iustitie Deo. Peccatum uobis non dominetur . Quomodo nobis iterum corda nostra sint preparanda, idem Apostolus ipse ait: Dico autem, spiritu ambulate et desideria carnis ne perficiatis. Item ipse: Si spiritu uiuimus, spiritu et ambulemus. Non efficiamur inanis glorie cupidi, inuicem prouocantes, inuicem inuidentes . Tunc enim corda nostra, et corpora in Domini preparantur militia, si abiiciamus a nobis opera mortua, id est peccata, opera tenebrarum, opera carnis, et tenebrarum, et induamur arma lucis, et fructus spiritus, qui sunt uirtutes animarum. Opera autem carnis sunt adulteria, fornicationes, immunditia, impudicitia, luxuria, idolorum seruitus, ueneficia, inimicitie, contentiones,  emulationes, indignationes, prouocationes, dissensiones, secte, hereses, inuidie, ire, rixe, homicidia, ebrietates, comessationes, et his similia, que predico uobis, sicut et predixi, quoniam qui talia agunt regnum Dei non consequentur. Fructus autem spiritus est caritas, gaudium, pax, patientia, longanimitas, bonitas, benignitas, fides, modestia, lenitas, continentia, castitas. Aduersus huiusmodi non est lex. Qui autem sunt Christi, carnem suam crucifixerunt cum uitiis et concupiscentiis . Et ad Corinthios de cordis pariter, et corporis preparatione sic ait: In omnibus exhibeamus nosmetipsos, sicut Dei ministros. In multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate,  in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei, per arma iustitie a dextris, et a sinistris, per gloriam et ignobilitatem, per infamiam et bonam famam, ut seductores et ueraces, sicut qui ignoti et cogniti. Quasi morientes, et ecce uiuimus, ut castigati, et non mortificati. Quasi tristes, semper autem gaudentes. Sicut egentes, multos autem locupletantes. Tanquam nichil habentes, et omnia possidentes .

Et quod minus habet in nobis natura possibile. Naturam dicit ingenium, mores et astutiam animi. Natura enim dicta ab eo, quod nasci aliquid faciat. Gignendi enim et faciendi potens est: fragilis est enim humana natura: quia quod uult bonum agere,  perficere non ualet, nisi adiutorium a Domino accipere meruerit. Unde et Apostolus ait: Nam uelle adiacet mihi, perficere autem non inuenio . Unde et hic aperte sequitur:

Rogemus Dominum ut gratie sue iubeat nobis adiutorium ministrare. Inter ministrare et subministrare sic dicit distare Fulgentius, quod in uno horum obsequium humilitatis, in altero autem abundantie iudicium ac potestatis ostenditur. A ministrante quippe obsequium redditur, a subministrante uero subsidium prerogatur.

Et si fugientes gehenne penas ad uitam perpetuam uolumus peruenire. Gehenna est locus ignis, et sulphuris. Futuri ergo supplicii locus, ubi peccatores cruciandi sunt, huius loci uocabulo designatur. Nam  duplex in gehenna damnatorum est pena, illorum autem et mentem urit tristitia, et corpus flamma. Nam sicut ille ignis camini non arsit ad trium puerorum supplicium, et tamen arsit ad comburenda ligamina uinculorum: ita ignis gehenne et lucebit miseris ad augmenta penarum, et non lucebit ad consolationem gaudiorum.

Dum adhuc uacat, et in hoc corpore sumus, et hec omnia per hanc lucis uiam uacat implere, currendum et agendum est modo quod in perpetuum nobis expediat. Ecce nunc tempus acceptabile; ecce nunc dies salutis. uacemus, et uideamus quam suauis est Dominus, et dum tempus est operemur bonum ad omnes. Quia quod seminauerit homo, hoc et metet. Et qui  in presenti uita seminauerint in lacrymis, in futuro seculo in gaudio metent. Currendum est ergo nobis, non pedibus, sed uita, et moribus, ut illud possimus in hac uita conquirere, quod nobis in eternum cognoscimus expedire, id est, illas supradictas uirtutes, caritatem uidelicet, gaudium, pacem, et ceteras omnes habere in presenti seculo, et cum illis, et pro illis uiuere possimus in futuro.

Constituenda est ergo nobis Dominici schola seruitii. Schola Greco uocabulo dicitur locus, in quo adolescentes litteralibus studiis operam dare et ad audiendos magistros uacare solent. Unde schola uacatio interpretatur. Denique in Psalmo, ubi canimus, uacate, et uidete quoniam ego sum Dominus , in Greco habetur . Ergo sicut in  schola pueri cum disciplina, que illis necessaria sunt discunt, et que in futuro prosint capiunt: ita et monachi in monasterii regularis schola, et que eos in presenti honeste uiuere faciant, et que in futuro felices reddant, discere sagaciter et efficaciter debent implere.

In qua institutione nichil asperum, nichil graue nos constituturos speramus. Institutio enim regularis uite uolentibus eam nichil asperum habet, nichil graue. Iugum enim meum, ait Dominus, suaue est, et onus meum leue . Nolentibus enim, et suas uoluntates implere uolentibus omnia bona sunt aspera, omnia sunt grauia. Institutio enim dispositio, uel ordinatio intelligitur.

Sed et si quid paululum restrictius dictante equitatis  ratione. Aequitas est ueritas, et ueritatis iustitia, ratio, motus quidam animi uisum mentis acuens, ueraque a falsis distinguens. Mens hominis dum recte iudicat, ratio est. Dum spirat spiritus.

Propter emendationem uitiorum. uitia nichil sunt. Sed ubi bonitas deest, uitium est. Omnis enim natura opus Dei est. Opera enim que uitia dicuntur actus sunt, non res. Quanquam per se agere dicuntur aliquid cum ea, et per ea totum egit diabolus, uel damnata dicuntur, cum ipse pro his damnatur; et homo cum per liberum arbitrium his allectus trahit ad sensum. Et ideo in futuro seculo non erunt uitia, que in auctore suo diabolo damnabuntur, cum ille, scilicet damnatus, in gehenna, ut peccent homines, amplius potestatem hec agere non  habebit.

uel conseruationem caritatis processerit. Charitas Grece, Latine dilectio interpretatur, eo quod duos illigat. Unde et Apostolus ad Colossenses ait: Super omnia autem caritatem habete, quod est uinculum perfectionis . Nam dilectio a duobus incipit, quod est amor Dei, et proximi. Non enim temporalis debet esse caritas, sed obseruata continuo. Unde et alibi Petrus apostolus ait: Ante omnia mutuam in uobismetipsis continuam caritatem habentes . Perfecta enim caritas, et perpetuo conseruata in Deum et proximum amorem complectitur eternum.

Non illico pauore perterritus refugias uiam salutis.  Sicut scriptum est: Quia qui ponit manum in aratro, et respicit post tergum, aptus non erit regno celorum . Pauidi enim in lege non admittuntur ad prelium, ne et illi pauentes pereant, et alios pauere faciant. Non enim qui inchoauerit, sed qui perseuerauerit, saluus erit. Nemo militans Deo, ait Apostolus, implicat se negotiis secularibus, ut placeat illi, cui se probauit . Nam qui certat in agone, non coronatur, nisi legitime certauerit.

Que non est nisi angusto initio incipienda. Arcta et angusta uia est que ducit ad uitam; lata et spatiosa que ducit ad mortem. Sed et Dominus discipulis ait: Contendite intrare per angustam portam . Oportet enim nos per multas tribulationes intrare in regnum celorum.


Processu uero conuersationis et fidei. Processu dicit conuersationis, augmentum uirtutum, et profectum anime, in quibus monachus quotidie augmentari debet, et crescere. Sic enim Apostolus pro nobis orans ait: Oramus, ut ambuletis digne Deo per omnia placentes, in omni opere bono fructificantes et crescentes . Quotidie enim monachus nouus, et nouus effectus, de uirtute crescere debet in uirtutem, et que retro sunt obliuiscens, in ea que priora sunt se extendere, donec ad destinatum perueniat brauium superne uocationis Dei, in Christo Iesu Domino nostro. Nam et quod fides in homine processum, id est, augmentum, et profectum faciat, apostolorum nobis ostendunt uerba, ubi Domino dicunt: Domine, auge nobis fidem . Fides est diuinitatis  confessio, et religionis solidum fundamentum. Fides est credulitas qua Deum confitemur, cultus et religio, quam illi credentes exhibemus. Dicta autem fides ab eo, quod fit illud, quod in utrosque placitum est, quasi inter Deum et hominem. Fides proprie dicitur, quando id creditur quod nondum uidetur. Nam credere iam non possumus quod uidemus.

Dilatato corde. Dilatato corde dicit, id est, magnificato et spatioso facto; quia quantum homo in seruitio Dei profecit, tanto letior in preceptorum eius amplitudine crescere satagit; ut Psalmista ait: uiam mandatorum tuorum cucurri, dum dilatares cor meum .

Inenarrabili dilectionis dulcedine. Inenarrabilis  dulcedo dicitur illa de qua Psalmista ait: Quam magna multitudo dulcedinis tue, Domine, quam abscondisti timentibus te, et perfecisti eis, qui sperant in te . Quam et Apostolus inenarrabilem dicit, ubi ait: Quod oculus non uidit, nec auris audiuit, nec in cor hominis ascendit, que preparauit Deus diligentibus se .

Curritur uia mandatorum Dei. Sicut superius de primo dictum est, uiam mandatorum tuorum cucurri, dum dilatares cor meum. Nam et Apostolus ait: Sic currite, ut comprehendatis . Non hic cursum pedum, sed morum significat. Ambulate enim de uirtute in uirtutem, donec uideatur Deus deorum in Sion; cursus est anime. Sed ut iste expeditior  sit cursus, castigandum est corpus; ut idem Apostolus ait: Ego sic curro, inquit, non quasi in incertum. Sic pugno, non quasi erem uerberans, sed castigo corpus meum, et in seruitutem redigo, ne forte cum aliis predicauerim, ipse reprobus efficiar . Et alibi ipse Apostolus ait: Certamen bonum certaui, cursum consummaui, fidem seruaui; de reliquo reposita est mihi corona iustitie, quam reddet mihi Dominus in illa die iustus iudex .

Ut ab ipsius nunquam magisterio discedentes. Ab ipsius, dicit, id est, Dei. Magisterio, id est doctrina, uel eruditione.

In eius doctrina usque ad mortem in monasterio perseuerantes. Non enim qui inchoauerit, sed qui perseuerauerit, saluus erit. Monasterium etiam unius  monachi habitatio dici potest. Monos enim apud Grecos solus dicitur; sterium statio uocatur. Ergo monasterium solitaria habitatio dici potest.

Passionibus Christi per patientiam participemur. Petrus apostolus ait: Christus passus est pro nobis, relinquens nobis exemplum, ut sequamur uestigia eius . Per patientiam participemur, dicit, quia in passionibus patientia necessaria habetur. Ille enim pro nobis tam patiens in passione exstitit, ut quasi agnus mansuetus duceretur ad uictimam, et non aperiret os suum. Participemur, dicit, id est sociemur.

Ut et regni eius mereamur esse consortes. Consortes, dicit, id est socii, heredes, uel participes. Consors dicitur qui sorte se iungit, sicut et concors qui  corde iungit. Dictus consors eo quod ad eum pertineat pars bonorum. Nam ueteres sortem pro parte ponebant. Si enim filii sumus, et heredes erimus. Si autem heredes, sine dubio, et consortes erimus. Amen.


Explicit prologus.

Regula appellatur, ut beatus Benedictus ait, ab hoc quod obedientum dirigat mores. Alii uero dicunt, regula dicta, quod recte ducit, nec aliquando aliorsum trahit, uel quod regat, uel quod normam recte uiuendi prebeat, uel quod distortum prauumque corrigat.



CAPUT PRIMUM. De quatuor generibus monachorum.

Monachorum quatuor esse genera manifestum est.  Monachus Greca etymologia uocatur, eo quod sit singularis. In libris collationum Alonardi, siue Alonazontai, singularis ac solitarie uite distinctione nominati sunt. Unde consequens fuit, ut ex communione consortii koino bisatai, celleque ac diuersoria eorum koinobia uocarentur. Istud ergo solum fuit antiquissimum monachorum genus, quod non modo tempore, sed etiam gratia primum est, quodque per annos plurimos solum usque abbatis Pauli uel Antonii durauit etatem. Cuius etiam nunc adhuc in districtis cenobiis cernimus residere uestigia. Itaque cenobitarum disciplina a tempore predicationis apostolice sumpsit exordium. Nam talis exstitit omnis in Ierosolymis illa credentium multitudo,  que in actibus Apostolorum ita describitur: Multitudinis autem credentium erat cor unum, et anima una, nec quisquam eorum, que possidebant, aliquod suum esse dicebat, sed erant illis omnia communia. Possessiones et substantias uendebant, et diuidebant ea omnibus prout cuique opus erat . Talis, inquam, erat tunc omnis Ecclesia, quales nunc per paucos in cenobiis inuenire difficile est.

Primum cenobitarum. Primum, hoc non pro temporis ordine, sed pro gratie magnitudine positum intellige. Cenobite, genus monachorum, quos in commune uiuentes possumus appellare. Cenobium enim est monasterium plurimorum, id est in commune uiuentium; quod ex Greco et Latino [in Latinum] uidetur esse positum. Cenon enim Greci  commune dicunt. De hoc perfectorum numero, et uita [et ut ita] dixerim fecundissima radice sanctorum, etiam anachoretarum post hec flores fructusque prolati sunt. Cuius professionis principes hos, quos paulo ante memorauimus, sanctum uidelicet Paulum et Antonium, nominis [Forsan, monuimus] exstitisse. Qui non, ut quidam, pusillanimitatis causa, nec impatientie morbo, sed desiderio sublimioris profectus, contemplationisque diuine solitudinis secreta sectati sunt.

Militans sub regula, uel abbate. Militans dicit, quia militia uita est hominis super terram . Sicut et alibi scriptum est: Fili, accedens ad seruitutem Dei, sta in iustitia, et prepara animam tuam ad tentationem . In qua militia positi flagitare  cum Propheta debemus Dominum dicentes: Iudica, Domine, nocentes me, expugnantes me. Apprehende arma, et scutum, et exsurge in adiutorium mihi .

Secunaum genus est anachoretarum, id est eremitarum. Anachorisis enim, Grece eremus dicitur. Anachoretarum genus est monachorum qui post cenobitarum uitam deserta petunt; et ab eo quod procul ab hominibus recesserint, tali nomine nuncupantur. Ergo anachorete secessores interpretari possunt.

Horum qui non conuersionis feruore nouitio. Nouitius enim compunctionis feruore coactus omnia regularia obseruare se promittit precepta. Sed quia hominis est disponere uias suas, et Domini est dirigere  gressus suos, utrum ad perfectionis perueniat calcem ignorat homo.

Sed monasterii probatione diuturna. Diuturnam dicit, id est, multis temporibus, uel diebus probatam. Sicut enim in camino ignis coquendo probatur aurum; ita in monasterii claustro et regulari disciplina tribulando, bonus probatur monachus; ut sicut in diademate ueri regis probatum fabricatur aurum, ita in diademate regis Christi bene probatus fabricetur monachus. Sicut scriptum est de ipsius ueri regis persona: Quasi sponsum decorauit me corona . Corona enim Christi sunt omnes electi, inter quos bene probati computati sunt monachi

Didicerunt contra diabolum multorum solatio iam  docti pugnare. Sicut in luctaminibus huius seculi sine agone, seu certamine, non coronatur, ita et in spiritali conuersatione, et proposito sancto, nemo sine luctamine potest immarcessibilem coronam accipere, uiteque eterne heres existere. Semper enim perfecti athlete sine aliquo metu, et cum magna alacritate inueniuntur in certamine. Sic ergo et perfectissimi luctatores, et continentissimi monachi decertant, habentes semper pre oculis paradisi iucunditatem, et exspectantes deliciis eius perfrui, et que promissa sunt bona, et immortalia secula, et lumen sempiternum. uis in agone certare, et uictor existere, indue te armatura Dei, sicut uestimento, id est, scuto fidei, galea salutis, et ceteris, que ab Apostolo precipiuntur


Et bene instructi fraterna ex acie ad singularem pugnam eremi, securi iam sine consolatione alterius sola manu, uel brachio contra uitia carnis, uel cogitationum Deo auxiliante pugnare sufficiunt. Acies dicitur instructus ordo militum ad bellandum contra diabolum. Ex qua iste solus monachorum ordo egreditur pugnaturus. Pugna uocata eo quod primitus in bello pugnis preliari incipiebant. Nullus enim absque certamine coronabitur; neque gratia Dei deserit quemquam, si cum alacritate et bona uoluntate pugnauerit contra uitia carnis. uitia autem carnis omnibus nota sunt, sicut Apostolus ait: Manifesta autem sunt, inquit, opera carnis, que sunt fornicatio, immunditia , et reliqua, sicut iam supra dicta sunt. Sic dixit contra uitia carnis, uel cogitationum;  ac si diceret, contra uitia operis et uoluntatum. Aliquoties autem sunt uitia, primum in cogitatione, post egrediuntur in opere. Aliquoties uero sunt tantum in cogitatione, et non procedunt in opere. Unde et ponderosus in lege panis Domino prohibetur offerre. Ponderosus uero est qui uitia turpiter non exercet in opere, ab illis tamen frequenter polluitur in mente. Et quamuis opus nefarium non exerceat in cogitatione, tamen turpia uitia gestat. Contra que uitia sola manu uel brachio monachus pugnat, quia propria uirtute uel operatione, que per brachium significatur et manum, sine fratrum adminiculo, cum Domini tantum adiutorio uictor exstitit in eremo.

Tertium uero monachorum teterrimum genus est Sarabaitarum.  Tertium dicit nigerrimum, obscurissimum, horribile, agreste uel ferum. ueteres enim pro nimis fero teterrimum dixerunt. Sarabaite autem interpretantur Rennuite, eo quod maiorum exempla uel doctrinam sequi renuant. Emersit enim hoc teterrimum et infidele monachorum genus, uel potius noxius illa plantatio rediuiua concreuit, que per Ananiam et Saphiram in exordio Ecclesie pullulans apostoli Petri seueritate succisa est. Que inter monachos tam detestabilis exsecrandaque iudicata est, nec a quoquam ulterius usurpata est, quandiu illius tam districte formido sententie memorie fidelium infixa durauit. Qua beatus Apostolus predictos noui facinoris principes, non penitentia, non ulla passus  est satisfactione curari, sed perniciosissimum germen celeri morte succidit.

Qui nulla regula approbati experientia magistri, sicut aurum fornacis. Qui nulla regula approbati, dicit, id est, nullius regule examinatione experti uel eruditi. Omnium enim recte uiuentium uite sine dubio regule sunt uocate. Experientia, notitia, uel doctrina, ab experimento dicta. Quarum omnium exemplar Sarabaite non imitantur ut uiuant, sed in suis corrupti uoluptatibus resoluuntur ut pereant. Non regulari disciplina probantur ut aurum, sed suis desideriis mollescunt ut plumbum. Unde et sequitur:

Sed in plumbi natura molliti. Aurum enim in fornace positum, et fortitudinem accipit et fulgorem;  Ita et probus monachus in camino regulari positus, et fortitudinem accipit ut aduersa equanimiter toleret, et fulgorem ut bonorum operum cunctis exemplar demonstret. Plumbum uero in igne missum mollescit et deperit, sic quando monachus reprobus in regulari disciplina positus tepescit, perit. De illo dicitur: Tanquam aurum in fornace probauit eum Dominus . De isto autem: Quia tepidus es, incipiam te euomere de ore meo, dicit Dominus . Unus auri fulgore recepto cum Christo regnaturus ascendit in celum, alter in plumbi natura mollitus cum diabolo cruciandus descendit ad tartarum. Unus uirtutibus auctus crescit in melius, alter tepidus factus decrescit in peius. Unus pollet uirtutibus sacris, alter tepescit seculi curis. Unus ueraciter  monachi nomen portat, alius falsatoris monachi nomen gestat propter tonsuram. Unde et sequitur:

Adhuc operibus seruantes seculo fidem mentiri Deo per tonsuram noscuntur. Ille enim fidem seculo seruat, qui ea que secularis egit in habitu monachi positus agere non cessat. Quid est enim adhuc operibus seruare seculo fidem, nisi ea facere in monasterio monachum, que egit in seculo adhuc in seculari habitu positus. Seculo fidem seruat, quia eius uoluntatem facere non cessat; seculo fidem seruat, quia se nec desiderio, nec cogitatione, nec opere ab illo separat; sed tantum per tonsuram et religionis habitum Dei sese mentitur filium. In habitu enim et religione exterius a nescientibus uidetur esse monachus, operibus tamen a scientibus Domino  uidetur esse mentitus. De talibus enim Dominus ait: uidebitis eos in uestibus ouium, intrinsecus autem sunt lupi rapaces, a fructibus eorum cognoscetis eos .

Qui bini aut terni, aut certe singuli sine pastore, non Dominicis, sed suis inclusi ouilibus pro lege eis est desideriorum uoluptas. Sine pastore dicit, id est sine abbate, qui in monasterio uicem Christi uidetur agere, qui dixit: Ego sum pastor bonus, qui pasco oues meas, qui cognosco meas, quia cognoscunt me mee . Et quia pastorem non habent, non in Dominicis, sed suis inclusi ouilibus manent. Domini enim ouilia sanctorum monachorum sunt monasteria, qui recte a summo pastore Christo reguntur,  et in loco pascue collocantur. A quo isti nec reguntur, nec collocantur, sed desideria sua implentes turpiter in suis cubilibus commorantur. Ubi et pro lege tenent omnia que operantur, et desideria suarum implentes uoluptatum, omnia quecunque uolunt peragunt. Unde et subditur:

Cum quidquid putauerint uel elegerint, hoc dicunt sanctum; et quod non uoluerint, putant non licere. Quidquid putauerint, dixit, non quidquid auctoritate diuinarum Scripturarum uel exemplis probauerint patrum. Cum quibus enim uoluerint ieiunia soluere soluunt, qui dicunt, Bonum, et sanctum est pro hospite ieiunia soluere. Illis autem quibus noluerint humanitatem exhibere, Non nobis licet ieiunium hodie soluere. Aliter putant in cordibus suis, et eligunt  in mente sua potius solitariam uitam ducere, quam cum aliis sub regulari disciplina manere. Dicentes, Sanctius est secura mente et secreta diuisim uiuere, quam aut aliis irrogare aut ab aliis irrogatam regularem recipere disciplinam. Nescientes scriptum: ue soli, quia cum ceciderit non habet subleuantem . Multa enim pericula sunt solitario proxima. Primum quia sibimetipsi in omnibus actibus suis placet, et nullum alium habet qui opus eius probet. Deinde queque illi uitia abundent, queque uirtutes desint, non cognoscit. In quo humilitatem suam probet neminem habet, obedientiam fratri non impendit, in ieiuniis patientiam non ostendit. Melius est ergo monacho ut uiuat in monasterio cum disciplina unius patris multorumque consortio,  et ab alio discat humilitatem, ab alio patientiam; unus enim silentium, alter docet mansuetudinem: non faciat quod uult; comedat quod iubetur; habeat quantum acceperit; operis sui pensam persoluat; subiiciatur cui non uult. Lassus ad seruitium ueniat, ambulansque dormitet, necdum expleto somno surgere compellatur. Passus iniuriam taceat.

Quartum uero genus est monachorum, quod nominatur gyrouagum, qui tota uita sua per diuersas prouincias trinis aut quaternis diebus per diuersorum cellas hospitantur, semper uagi et nunquam stabiles. Gyro circuitus dicitur. Ergo gyrouagus dicendus est ille qui uagus atque uagando aliorum cellas pariterque casas circuit. Ipsi et alio nomine Circilliones uocantur, qui sub habitu monachorum hac illacque uagantur,  uenalem circumferentes hypocrisin. Circumeuntes prouincias nusquam missi, nusquam fixi, nusquam stantes, nusquam sedentes; semper et ubique.

Propriis uoluptatibus et gule illecebris seruientes. Illecebre dicuntur delectationes illicite, luxuriose, uoluptuose, siue turpissime, in quibus mollis et dissolutus monachus frequenter inuoluitur.

Et cum sint isti per omnia deteriores Sarabaitis, de illorum omnia miserrima conuersatione melius est silere, quam loqui.



CAPUT II. Qualis debeat esse abbas.

Qualitatem enim boni pastoris in subsequentibus ostendere uolens beatus Benedictus premisit, dicens:  Qualis debet abbas esse? Cui respondendum est affirmatiue. Bonus utique. Talis, qualem Apostolus describit dicens: Sine crimine, sicut Dei ministrum, non superbum, non iracundum, non uinolentum, non percussorem, non temporalis lucri cupidum, sed hospitalem, benignum, sobrium, iustum, sanctum, continentem, ut potens sit exhortari in doctrina sana, et eos, qui contradicunt arguere . Talis sine dubio, et huiusmodi debet esse.

Abbas, qui preesse dignus est monasterio, semper meminisse debet quod dicitur. Dicitur enim et uocatur abbas, id est pater. Si enim pater est, paterno more filios, id est, monachos suos nutriat, paterno more diligat, et cum necesse fuerit, paterno more castiget, arguat, obsecret, et cum increpatione corripiat.  Et si necessario excommunicationis cauterium, uel uirgarum adhibuerit flagelium, non animi odio, sed hoc faciat amore paterno, non causa uindicte, sed amore iustitie. Scriptum est enim: Iuste quod iustum est exsequeris . Et quia iustus Dominus iustitiam diligit, abbas, qui in monasterio eius uices uidetur agere, iustitiam debet amare.

Et nomen maioris factis implere. Multi namque abbatum gaudent habere nomen maioris, id est abbatis, sed tamen sudorem timent adire laboris. Appetunt gloriam temporalem, et non pro mandato exercere laborem. Et si contigerit eos fratribus exhortationis proferre sermonem pro uana gloria, id agunt non pro eterna mercede. Qui ergo uult pre ceteris nomen maioris habere, in bonis operibus  pre ceteris debet sudare. Non enim auditores legis iusti sunt apud Deum, sed factores legis iustificabuntur.

Christi enim uices agere in monasterio creditur, quando ipsius uocatur prenomine, dicente Apostolo: Accepistis spiritum adoptionis filiorum, in quo clamamus: Abba, pater. Tunc enim abbas in monasterio uicem Christi agit, quando gregem sibi commissum prouide et iuste regit, quando cuncta que disponenda sunt recte disponit, temperate que agenda sunt agit, catholice que docenda sunt docet. Operatur que operanda sunt, et cum discretione que iudicanda sunt iudicat, et misericorditer que relaxanda sunt relaxat, et totum sibi gregem commissum in caritatis dilectione conglutinat, et totum, uelut pater  unicum filium, amat, et tunc iuste et rationabiliter pro nomine Christi fungens, ab omnibus, uelut a filiis abba pater uocatur.

Ideoque abbas nichil extra preceptum Domini  debet aut docere, aut constituere, aut iubere. Omnis enim doctrina duobus modis consistit, uerbis uidelicet et exemplis, sicut idem beatus Benedictus in subsequentibus ait: Cum aliquis, inquit, suscipit nomen abbatis, duplici debet doctrina suis preesse discipulis. Ergo nichil, quod extra preceptum Domini sit, in hac duplici doctrina debet abbas docere. Scripturarum etenim diuinarum plenitudo et exemplis patrum referta, et uerbis doctorum est plena. Non ergo quod extra preceptum Domini sit debet  docere; sed eius doctrina cum preceptis Domini debet in omnibus diligentissime concordare. A preceptis enim Domini debet accipere in omnibus, de quibus discipulos suos uult docere. Aut constituere; constituere dicit, diffinire, uel modum ponere, quod extra preceptum Domini ab abbate fieri non debet. Modus enim et diffinitio abbatum secundum Domini in omnibus debet fieri preceptum, ne aut remisse uiuentes mergat in laqueum; aut nimium abstinentes in nociuum compellat murmurium. Abbatis ergo constitutio in uia regia rectum facere debet gressum; ne si plus fecerit, gregem suum laborare in ambulando defectionis sustineat detrimentum. Et si remissius quam decet nutriuerit eum, luxuriose uiuens labatur in tartarum. uel iubere; iubere dicit,  precipere, uel imperare, que ab abbate extra preceptum Domini fieri non debent. Si enim que secundum Domini precepta sunt discipulis precipiens imperauerit, et ab illis gratiam, et a Domino mercedem recipiet sempiternam. Si autem quod extra preceptum Domini sit imperando precepit, et discipulis damnum, et anime sue ingerit detrimentum. Et ideo nichil quod extra preceptum Domini sit, debet aut docere, aut constituere, uel iubere.

Sed iussio eius, uel doctrina, fermentum diuine iustitie in discipulorum mentibus conspergat. Fermentum enim a feruore nomen accepit. Quod hoc in loco caritatis significat dilectionem, que ad amorem diuine iustitie feruere facit, et excitat mentes; donec ad tantam eos dilectionis perfectionem perducat:  ut nichil eis, preter creatorem suum diligere libeat. Ergo iussio, uel doctrina abbatis in monachorum mentibus fermentum debet conspergere caritatis, ut nichil terrenum sapiant, nichil uanum diligant, nichilque caducum concupiscant; sed diuinam semper amantes, tenentesque iustitiam ad Redemptorem suum, et ad supernam festinent conscendere patriam.

Memor sit semper abbas, quia doctrine sue, uel discipulorum obedientie, utrarumque rerum in tremendo iudicio Dei facienda erit discussio. Hec uerba non indigent expositione, sed potius abbatibus, et monachis fortissimum incutiunt pauorem. Abbatis enim doctrine in hoc erit in tremendo iudicio discussio, utrum de Sancte Trinitatis mysterii fideli dogmate  docuit, et utrum, que secundum Domini preceptum discipulos agere precepit, prior ipse compleuit, et que in aliis arguens emendauit, prius in seipso correxit. Discipulorum enim obedientie in hoc illo die tremendo erit facienda discussio, utrum uestigia Domini sequentes humilia, utrum se sub manu abbatis sui facti obedientes usque ad mortem, et omnia, que illis ab abbate imperata sunt, obedientes impleuerunt pro amore Christi, et uelut Christo, cuius uices abbas agit in monasterio, obedierunt suo abbati ex corde; quia scriptum est: Quia qui uos audit, me audit . Et alibi: Obedite parentibus uestris in Domino .

Sciataue abbas culpe pastoris incumbere, quidquid  in ouibus paterfamilias utilitatis minus potuerit inuenire. Hec enim sententia abbatibus multum fuisset formidanda, nisi a subsequenti sententia fuisset salubriter temperata, qua dicit:

Tantum iterum erit liber. Id est, in tantum a culpa immunis erit, ut:

Si inquieto, uel inobedienti gregi pastoris fuerit omnis diligentia attributa, et morbidis earum actibus uniuersa fuerit cura exhibita. Omnem diligentiam abbas monachis suis tribuit, quando eos moribus sacris componit, uerbis conuenientibus et operibus sanctis instruit. Uniuersam curam exhibet, quando eis que necessaria sunt animabus et corporibus, in quantum ualet, ministrat. Diligentiam illis pariter exhibet et curam, quando illos internis sanctis uirtutibus  exornat; et externis rerum substantiis temperanter gubernat, quando pro exterioribus rebus interiorem curam non deserit, et pro interiori sollicitudine exteriorem prouidentiam non relinquit; sed in utroque temperatus existens, et diligentiam animarum, et curam illis exhibet corporum.

Pastor eorum in iudicio Domini absolutus, dicat cum Propheta Domino: Iustitiam tuam non abscondi in corde meo: ueritatem tuam et salutare tuum dixi. uoluntas enim abbatis talis debet esse ut, quando potest prodesse, a predicationis sermone non cesset. Debitum quippe illi est superni patris gloriam per uocem predicationis ostendere; quanta in huius uite itinere tentationum antiqui hostis lateant aperire; et subditorum mala, que tolerare non debet,  leniter cum magna zeli asperitate corrigere; ne, si minus contra culpas accendatur, culparum omnium reus ipse teneatur. Ipse tamen abbatis sermo, qui propter iustitiam, ueritatem fit, et salutem, aliquando debet subiectorum uitia durius increpare, aliquando leniter arguere, et que, uel quibus, quando, uel qualiter dicat subtili indagatione discernere, et unicuique secundum modum culpe, cum discretione tamen, et tranquillitate mentis, iudicium imponere. Sit abbas necesse, ut Paulus apostolus ait, potens exhortari in doctrina sana, et eos qui contradicunt arguere. Clauis enim apertionis est, sermo correptionis, quia increpando culpam detegit, quam sepe nescit ipse etiam qui perpetrauit. Sunt, et erunt plerique monachi, qui per  ignorantiam committere culpas non desinunt, et ideo commissas non plangunt, sed potius contra corripientem procaciter contemnentes insurgunt, et sui proterue admonitionem abbatis spernunt. De quibus et subditur:

Ipsi autem contemnentes spreuerunt me. Tunc enim mali monachi bonum abbatem suum contemnentes spernunt, quando preceptis eius humiliter non obediunt, quando salutaria mandata eius humiles non custodiunt; sed superbi etiam reprehendunt; quando ea que iubentur implere despiciunt, et que non iubentur implere impudici contendunt; quando in agendis operibus pigri et tepidi, uel etiam desidiosi, et in actibus suis murmurosi efficiuntur pariter  et querulosi. Debent enim subiecti abbati suo, uelut membra capiti suo deseruire, et precepta eius uelut imperium Domini summo amore custodire, et correctionem obiurgationis suis negligentiis ascribere, non abbatis seueritatem aut disciplinam reprehendere.

Et tunc demum inobedientibus cure sue ouibus pena sit eis preualens ipsa scilicet mors. Que primis inobedientibus hominibus preualuit in paradiso, ipsa nunc demum inobe lientibus monachis quotidie preualet in mundo. Reliquerunt enim in paradiso per inobedientiam Adam et Eua Domini precepta; et tunc primum preualuit illis fortiter mortis eterne pena. Sed Dominus noster iehsu Christus, qui per prophetam suum dixit: Ero mors tua, o mors, semetipsum  exinaniuit, formam serui accipiens, factus obediens usque ad mortem , imperium mortis destruxit, et a cordibus obedientium misericorditer illam illuminauit, et penam illis funditus exstinxit. Sed tunc demum in obedientibus ouibus, id est, monachis, qui abbatis sui, imo Domini Saluatoris relinquentes precepta, sua conantur implere desideria, pena sit preualens ipsa mors; ut recte de illis dicatur: Sicut oues in inferno positi sunt, mors depascat eos . Merito enim qui boni magistri precepta contemnunt talem mercedem recipiunt.

Ergo cum aliquis suscipit nomen abbatis, duplici debet doctrina suis preesse discipulis, id est, omnia bona, et sancta, factis amplius quam uerbis ostendere.  Caput namque sunt subiectorum cuncti qui presunt, ut recta pedes ualeant itinera carpere, per hoc procul dubio prius caput debent incedere. Necesse est ut abbas, qui uerbis subditos predicat, uiuendo eis uestigia bone actionis ostendat; et cum uerba sancte predicationis dicit, prius in studio bone actionis semetipsum euigilet, prius semper sublimia facta exerceat, et tunc ad bene uiuendum alios sollicitos reddat. Prius se districta animaduersione corrigat, et tunc aliorum uitam loquendo componat. Prius punire propria fletibus curet, et tunc aliorum delicta puniendo denuntiet. Et antequam uerbis exhortatione insonat, omne quod locuturus est operibus clamet. Illa namque uox libentius auditorum cor penetrat, quam dicentis uita commendat; quia,  quod loquendo imperat, ostendendo adiuuat ut fiat.

Ut capacibus discipulus mandata Domini uerbis proponere. Subaudis debet. Ut enim aduerbium hoc in loco pro et coniunctione posuit. Capacibus dixit, id est, memoriosis, accommodatis, uel intelligibilibus, qui ea que a magistris audiunt uelociter capiunt, memoriter retinent, et operibus complent. Proponere dixit, id est anteponere; quia capaces et simplices discipuli, que prius uiuaciter de preceptis Domini intelligentes audiunt, postea sagaciter implere contendunt.

Duris uero corde, et simplicioribus. Duris corde dicit, id est contumacibus, rigidis, uel incorrigibilibus. Simplicioribus autem illitteratis, et pene nullam  in Scripturis diuinis uel memoriam, uel intelligentiam, habentibus.

Factis suis diuina precepta monstrare. Ille ergo, ut beatus Gregorius ait, debet ad exemplum bene uiuendi ceteris preesse, qui cunctis carnis passionibus moriens iam spiritaliter uiuit; qui prospera mundi postposuit; qui nulla aduersa pertimescit; qui sola interna desiderat; qui ad aliena concupiscenda non ducitur, sed propria largitur; qui nulla illicita perpetrat, sed perpetrata ab aliis ut propria deplorat; qui ita se imitabilem ceteris in cunctis que agit insinuat; qui sic studet uiuere, ut monachis suis in omni uita sua bonum exemplum ualeat demonstrare; qui lacrymas quas uult a suis auditoribus fundi prius ipse fundat, et sic eos compunctione  sui cordis accendat. Et sicut bene operantes subditos honore superat, ita etiam factis et uita transcendat.

Omnia uero que discipulis docuerit esse contraria in suis factis iudicet non agenda. Docet enim crapulam, ebrietates et curas huius seculi, et omnia simul uitia, atque peccata discipulis esse contraria, a quibus omnibus necesse est ut ille prius se abstineat, et sic alios abstinere operibus et uerbis edoceat. Ad hoc enim eligitur abbas, ne dicta sua factis euacuet. Qui enim ad hoc eligitur, ut aliorum culpas corrigat, cauere debet, ne ab aliis reprehendenda committat. Non enim debet predicationis officium suscipere, qui nescit ceteros bene uiuendo preire. Prius ergo abbas prauis operibus omnimodis alienus existat, et sic alios  firma auctoritate cerceat. Necesse enim est ut esse munda studeat manus, qui diluere sordes aliorum curat, ne tacta queque deterius inquinent, si sordida insequens luctum tenet. Hinc per prophetam dicitur: Mundamini, qui fertis uasa Domini . Domini etenim uasa ferunt abbates, qui proximorum animas ad interna sacraria perducendas in sue conuersionis fide susceperunt. Apud semetipsos ergo, quantum debeant mundari, conspiciant qui ad eternitatis templum uasa uiuentia in sinu proprie sponsionis portant. Ergo quod non faciendum predicat abbas, ipse non faciat; et quod faciendum predicat, prius ipse necesse est operibus impleat.

Ne aliis predicans ipse reprobus inueniatur. Aliis  predicans predicator ipse reprobus inuenitur, quando aliud loquitur, et aliud operatur. Aliud sermonibus, aliud uero exercet operibus. Quod enim aliis predicat operandum ipse piger efficitur ad exercendum. uerbo uiam rectitudinis ostendit, sed ambulare per eam negligit. Ad predicandum alacer, ad operandum efficitur piger. Aliis tenendam predicat uiam iustitie, ipse se non uult salutari subdere discipline. Cui recte conuenit, quod subditur.

Nequando dicat illi Deus peccanti: Quare tu enarras iustitias meas, et assumis testamentum meum per os tuum . Nec ad unumquemque pertinet quod predicat aliis, et ipse non operatur quod predicat. Os enim debet esse iustum, quod iustitias Domini enarrare,  et sanctum audeat assumere testamentum. Qui enim que predicat implere dissimulat, et que facienda iudicat implere non cessat, nec iustitias Domini enarrare, nec sacrosanctum in predicationis officium debet assumere testamentum. Scriptum est enim: Non est digna laus in aure peccatoris .

Tu uero odisti disciplinam, et proiecisti sermones meos post te. Tunc enim subditus odit disciplinam, quando ad correctiones iustas iniqua presumptione remurmurat. Sicut scriptum est: Stulti enim despiciunt disciplinam. Tunc autem sermones Domini post se proiicit, quando abbatis sui, uel seniorum suorum iussionibus iustis obedire contemnit. Prelatus autem sanctam disciplinam odit, quando secundum  regularia precepta uiuere contemnit, Scripture diuine obliuiosus, que dicit: Disciplinam Domini, fili mi, ne abiicias, et audi concilium, et suscipe disciplinam, ut bene sit tibi . uita etenim regularis tenentibus eam, disciplina est salutaris. Post se sermones Domini prelatus proiicit, quando que de diuinis scripturis subditis predicat implere ipse dissimulat. Qui enim curiose aliena increpare festinat delicta, necesse est ut sua prouide considerans per penitentiam damnet peccata, ne, dum alienum minimum publice corripit delictum, suum inanis tanquam aurum abscundat peccatum. Nam sunt nonnulli qui aliorum semper ante oculos habent errata, sua autem pro nichilo ducunt, et in obliuionem ponunt, et post dorsum proiiciunt delicta.  De quibus et aperte sequitur:

Et qui in fratris tui oculo festucam uidebas, in tuo trabem non uidisti . In fratris sui oculo festucam abbas uidet, sed in suo trabem non uidet, quando uel minimas subiectorum suorum culpas publice et exaggerando iudicat, et sua maiora paruipendens occultat, et emendare dissimulat. In fratris oculo festucam uidet, quando in corde alterius iracundie, pigritie, somnolentie, et ceterorum talium uitiorum esse uitium reprehendit; in suo trabem non uidet, quando odii, ebrietatis, superbie, et similium talium crimen abbas habens in corde habere se minime recognoscit, quando in aliorum cordibus leuia, que increpanda sunt, cernit et arguit, et que in corde suo sunt grauia, nec uidet, nec corrigit.


Non ab eo persona in monasterio discernatur. Non enim personarum acceptor est Deus , sed in omni gente in his qui timent eum, acceptum est illi. Et ideo ab abbate in monasterio persona non discernatur, nec accipiatur; quia a Deo nec discernitur persona hominis, nec accipitur, sed tantum opera bona et accipit, et approbat. Accipere enim personam in iudicio non est bonum, dicit Salomon . Et in Leuitico scriptum est: Non facies quod iniquum est, nec iniuste iudicabis, nec consideres personam pauperis, nec honores uultum potentis. Iuste iudicabis proximo tuo . Postquam uero ad monachatus de seculo quis uenerit habitum, siue liber fuisset antea, siue seruus, siue  pauper, siue diues, siue nobilis, siue ignobilis, non est ab abbate discernendum, sed unumquemque secundum uite sue debet uel castigare, uel amare meritum.

Non unus plus ametur quam alius, nisi quem in bonis actibus aut obedientia inuenerit meliorem. Merito ab abbate suo monachus ceteris plus amatur, qui in bonis actibus et obedientia melior ceteris inuenitur. Iuste etenim ille ab homine diligitur homo, qui bonis operibus et sancta obedientia honoratur a Deo. Necesse est, inquam, ut amore tali diligatur homo, qui ab immortali diligitur Deo. Pro enim Dei amore se talis monachus pre omnibus obedientie subdit, et in bonis omnibus actibus exercet; et ideo ab abbate pre omnibus merito  diligitur et amatur.

Non conuertenti ex seruitio preponatur ingenuus, nisi alia rationabilis causa existat: Quod si ita iustitia dictante abbate uisum fuerit, et de cuiuslibet ordine id faciat. Sin alias, propria teneant loca. Quod autem dicit, non preponatur ingenuus seruo, subintelligitur, in ordine, uel ministerio. Non propterea, quia ingenuus est, aut superiorem ordinis teneat locum, aut prepositi, uel decani teneat ministerium, nisi alia rationabilis causa existat. Rationabilis enim causa est ut is, qui in Ecclesia melius potest cantare et legere, uel omne officium implere, tali congruo constituatur loco, ut digne possit illud implere officium. Et si ita est intelligentia rationali preditus, et uerbo, et operibus eruditus, ut decanus possit  esse, uel prepositus, nichil illi uel ingenuitas officiat, uel seruitus. Sed si rationabilis exigit causa, et in ordine constituatur superior, et in monasterio prior. Hec autem non tantum de ingenuili uel seruili ordine faciendum est, sed de cuiuslibet ordine, id est, siue de priori, siue de minori, siue de sacerdotali, siue de leuitarum, uel reliquorum ordine id faciat. Sin autem propria teneant loca, id est, propter potentie uel ingenuitatis dignitatem alter non preponatur alteri, sed unusquisque in quo ordinis loco uenit, in ipso permaneat.

Quia siue seruus, siue liber, omnes in Christo unum sumus. Omnes in Christo unum sumus, dicit, id est unum corpus Christi. Sic enim alio loco Paulus apostolus ait: In uno spiritu omnes nos, et in uno  corpore baptizati sumus, siue Iudei, siue gentiles, siue serui, siue liberi, et omnes in uno spiritu potati sumus . Deus autem Dei Filius, qui homines uult saluos fieri, et ad agnitionem ueritatis perducere omnem sexum, omnem etatem, omnem conditionem, de uniuerso genere humano redemit, et ex illis corpori suo electorum numero sociauit, et ideo in Christo, siue serui, siue liberi omnes unum sumus.

Et sub uno Domino equalem seruitutis militiam baiulamus. Bonorum enim monachorum in hoc presenti seculo uita in Christi est semper posita seruitutis militia. Unde et beatus Iob ait: Militia est uita hominis super terram . Quam sub uno  Domino equaliter baiulamus: quia quamuis equaliter non uiuamus, iugum Domini suaue et onus eius leue in regulari uita degentes equaliter promisimus et sustinemus. Que regularis uita, que hic uocatur militia, ab omnibus monachis equaliter est tenenda, et nec a seruis, nec a liberis, nec a prioribus, nec a minoribus aliquando licenter est uiolanda. Et si propter fragilitatem humanam ab ea contigerit deuiari, a quoquam una emendetur necesse est penitentia, et una teneatur in omnibus disciplina. Unde et aperte sequitur.

Quia non est personarum acceptio apud Deum . Nos personas accipientes discernimus, quia uenientes in hoc seculum discretas eas inuenimus. Deus autem qui uniuersos in initio de uno homine et  una conditione creauit, personas nec accipit, nec discernit, sed unumquemque secundum opera sua uel damnat, uel iustificat. Iniustos autem iuste, et merito damnat. Iustos uero misericorditer, et gratuito iustificat. Quos in prauis operibus superbe uiuentes inuenit, humiliat, et condemnat. Quos autem in bonis actibus humiliter uiuentes inuenit, remunerat, exaltat. Unde et hic sequitur:

Solummodo in hac parte apud ipsum discernimur, si meliores aliis in operibus bonis et humiles inueniamur. In his duabus rebus semper electi a reprobis discernuntur, id est, in uera cordis humilitate, et boni operis actione. Capitis enim et corporis, id est, Christi et Ecclesie uox est in Psalmo: Iudica me, Deus, et discerne causam meam de gente  non sancta . Non ergo discernit Dominus a personis personas, id est, a seruis ingenuos, sed ab operibus discernit opera, et a meritis merita, ut unicuique secundum proprii laboris opera tribuat et premia. Nam et illos, quos in bonis operibus et uirtutum meritis inuenerit meliores, et puritate cordis ceteris humiliores, cum premiorum discretione congruas in regno celorum tribuet mansiones. Quam uirtutum omnium matrem in omnibus abbas tenere debet discretionem, et non personas discernere, sed uniuscuiusque merito approbare, et omnes secundum merita operum sincero corde diligere. Unde et sequitur:

Ergo equalis sit ab eo omnibus caritas; una prebeatur in omnibus, secundum merita, disciplina. In  hoc enim equalis debet esse ab abbate omnibus caritas, ut in dilectionis habitu non discernat personas. Aequaliter enim debet de nobili diligere monachos, equaliter de seruili conditione creatos. Sic itaque singulorum debet discernere merita, ut alteri alteram non preponat personam. Et si unam eamdemque ingenuitas uel seruitutis persona commiserit culpam, unam eamdemque sustineant disciplinam. Non enim honoris gratia alius in penitentia leuigetur, alius uero despectionis causa grauetur. Sed ita ab abbate censura iudicii temperetur, ut non una persona leuius, altera grauius iudicetur.

In doctrina namque sua abbas apostolicam debet illam semper formam seruare, in qua dicit: Argue,  obsecra, increpa . In hac itaque apostolica sententia beati Hieronymi et beati Prosperi ponenda sunt uerba. Ait enim Hieronymus: Argue peccantes, contestare ne peccent, increpa resistentes. Sed hec omnia cum patientia, et secundum doctrinam. Prosper autem dixit: Ecclesie quippe doctoribus et censura debet inesse, ut arguant, et patientia, ut emendare nolentes fortiter ferant Apostolico satisfacientes imperio, qui Timotheo precepit dicens: Argue, obsecra, increpa in omni patientia, et doctrina. Quasi diceret: Argue cequales, obsecra seniores, increpa iuniores. Sed propterea addidit in omni patientia, et doctrina; quia leniter castigatus exhibet reuerentiam castiganti. Asperitate autem nimie increpationis offensus  nec increpationem recipit, nec salutem. Possumus et in hac sententia, quam illi in diuersis rationabiliter intelligunt implendam personis, in una eademque persona per temporum interualla sine dubio intelligere esse complendam. Primum enim arguendus est peccator, quia peccat. Neque enim alium decet arguere, nisi peccantem. Sicut Dominus in Euangelio ait: Si peccauerit in te frater tuus, uade, et argue eum inter te et ipsum solum. Si audierit te, lucratus es fratrem tuum . Ecce iam lucratus es arguendo fratrem; quia audiens te, correxit se. Obsecra enim iterum, ut quotidie in bonis actibus uiuens, sic in uirtutibus crescat, quatenus ad perseuerantiam boni operis ueniat. Sin autem te non audierit, nec se emendauerit, aut fortasse  post emendationem ad uomitum redierit, increpa eum duriter, et si uales, emenda, in omni tamen patientia, et doctrina. Et hoc modo in una, eademque persona hec tota impleri potest sententia. Aliter congruo tempore arguendus est peccans monachus, ut declinet a malo. Si emendauit, iterum conuenienti tempore obsecrandus est, ut non tepide uiuat, sed in uirtutibus crescens faciat bonum. Sin autem emendare noluerit, uel obsecratus iterum apto tempore terrendus est ualde, et increpandus, ita ut ethnicus et publicanus. Huic sensui beati Benedicti uidetur expositio congruere. Cum enim diceret, argue, obsecra, increpa, addidit:

Id est, miscens temporibus tempora, terroribus blandimenta. Ac si diceret: temporibus argutionis misce  tempora obsecrationis, et temporibus obsecrationis misce tempora increpationis. Et cum peccatrix anima increpationibus magistri rigidis iustisque fuerit territa, addantur illi paterno amore, ne in desperationis mergatur foueam, et blandimenta. Hinc et beatus Gregorius ait: Miscenda est ergo lenitas cum seueritate. Faciendum quoddam ex utroque temperamentum, ut neque multa asperitate exulcerentur subditi, neque nimia benignitate soluantur. Omnis enim ab abbate sagaciter exhibenda est cura, ne aliqua ex ouibus eius pereat. Unde et subditur:

Dirum magistri, pium patris ostendat affectum. Dirum magistri, dicitur grauitudo eius, uel magnitudinis, aut dignitas grandis honoris. Aliquoties enim  dirus, magnus, uel dignus intelligitur. Quod autem dicit, pium patris ostendat affectum, subauditur, in se habere. Aliter dirum magistri dicit magnitudinem, uel terrorem increpationis, que erga subditos magister exhibet, ut sanentur. Quod dirum, id est, quia terror non odium, sed habere in se pii patris necesse est ostendat affectum. Non enim in delinquentes discipulos terror de odii fomite, sed de pii patris procedere debet amore. Ut errantes magistri terror prouidus corrigat, et bene agentes pius patris amor refoueat. Unde et apta expositio beati Benedicti in superiori sententia, qua dicit: Argue, obsecra, increpa, lucidissime subditur. Ait enim de argutione: Id est indisciplinatos, et inquietos debet durius arguere.


Ait de obsecratione: Obedientes autem, et mites, et patientes, ut in melius proficiant obsecrare.

Ait de increpatione: Negligentes et contemnentes, ut increpet, et corripiat admonemus. Nulla, ut arbitror, lucidior expositio in hac Apostoli, quam beatus Benedictus fecit, poterit inueniri sententia.

Neque dissimulet peccata delinquentium. Non enim dissimulanda sunt peccata delinquentium, ne subditorum noxia diu protelentur delicta. Quam citius enim peccatoris emendanda fuerit culpa, tam citius consequitur et ueniam. Celeriter hodie abbas culpam manifestam emendat unam; cras sine dubio quam emendare debeat habebit alteram. Ergo non tardans dissimulet emendare, quasi nesciens, quem tam grandis animarum regiminis premit fascis.


Sed mox ut ceperint oriri, radicitus ea, ut preualet, amputet. In ortu suo radicitus amputanda sunt uitia, uel peccata, ne, fixis firmatisque radicibus, noxios ramos mittant, et in ramis mali operis fructus ferant. Radicitus amputare peccata, uel uitia iussit, sed tamen ut preualet dixit. Non enim quantum uolumus amputare peccata, uel uitia ualemus, sed quantum cum Domini adiutorio possumus amputare peccata delinquentium, festinemus.

Memor periculi Heli sacerdotis de Silo . Quia enim falsa pietate superatus ferire Heli delinquentes filios noluit, apud districtum iudicem semetipsum cum filiis crudeli damnatione percussit. Pro iniquitate enim filiorum suorum damnatus est, quia  non eos seueritate, et auctoritate Pontificis increpauit; sed mansuetudine paterna leniuit. Que sententia uigilanter ab Abbatibus est timenda, ne forte cum plus quam decet, leniter subditorum suorum palpauerint culpas, a districto iudice damnationis feriantur sententia.

Et honestiores quidem, atque intelligibiles animos, prima, uel secunda admonitione uerbis corripiat. Honestiores dicit, honorabiliores. Honestus dicitur, quasi honoris status, eo quod nichil habeat turpitudinis. Intelligibiles, ratione capaces. qui ea que audiunt a magistris intelligunt, et operibus implere contendunt. Quod si in aliquibus rebus excesserint; quia non est homo qui uiuit et non peccet, secundum  Domini preceptum, secundo eos uerbis admonere precepit, quia eos taliter emendari credidit.

Improbos autem et duros corde, ac superbos uel inobedientes, uerborum, uel corporis castigatione in ipso initio peccati cerceat: sciens scriptum, Stultus uerbis non corrigitur . Et iterum: Percute filium tuum uirga, et liberabis animam eius a morte . Improbos, imprudentes dicit, probitate mentis carentes. Duros autem, pertinaces, uel contumaces, et incorrigibiles. Istos autem, ac superbos, et inobedientes, uerborum uel corporis castigatione in ipso initio peccati cercere debet, ne peccati malum crescat in altum, et cum consummatum fuerit, auctori suo mortis generet fructum, quia  scriptum est: Peccatum cum consummatum fuerit, generat mortem. Castigatio autem, et in excommunicatione, et in uerbis, et in uerberibus intelligitur. Cerceat, dicit, id est compescat, refrenet, uel reprimat. Et quia scriptum est: Stultus uerbis non corrigitur , necesse ut exhibeatur ei corporis castigatio in excommunicatione. Et si adhuc necesse fuerit, exhibeatur et in uerberibus uirga, quia scriptum est: Percute filium tuum uirga, et liberabis animam eius a morte. Melius enim ut hic patris percutiatur uirga, quam inferni male damnatus sustineat penam. Melius hic ad modicum patris correctionem sustineat, quam in inferno perpetuo damnatus gemat. Correctio enim patris in modico uidetur esse amara, sed dulcissimos fructus in futuro  generat patienter sustinentibus eam.

Meminisse debet semper abbas quod dicitur, et scire, quia cui plus committitur, plus ab eo exigitur. Ne super bene uiuentes superbia elatus se extollat, et uitiose uiuentes despiciat. Meminisse debet semper abbas quod dicitur, id est, memorare quia fragile figmentum est, et de molli terre luto plasmatus. Et ideo fragilitatis sue semper timeat lapsum; et sic humiliter, et cum discretione alienum damnet peccatum. Aliena occulta indagatione sagaci perquirat, et inuenta discrete atque cautissime feriat. Tentato uero condoleat, timens ne aliquando tentatus et ille succumbat. Audiat Apostolum dicentem: Si preoccupatus fuerit homo in aliquo delicto, uos, qui spiritales estis, instruite huiusmodi in spiritu mansuetudinis:  considerans te ipsum, ne et tu tenteris. Ac si diceret: Cum displicet ex aliena infirmitate quod conspicis, pensa quod es. Et memento quod dicitur: dicitur enim abbas, id est pater. Si uere pater est, amore paterno diligat filios suos, id est monachos suos, et talem se exhibeat natis, ut ametur et timeatur ab illis. Ametur a bonis, timeatur a prauis. In eademque una abbatis persona, et pia matris uiscera, et districta patris debet inesse censura; ut quos amore nutrit materno, corrigat rigore paterno. Et quibus matris sugenda prebet ubera, sub patris teneat disciplina. Hinc beatus Gregorius ait: Curandum quippe est ut rectorem subditis et matrem pietas, et patrem exhibeat disciplina et tales se qui  presunt exhibeant, quibus subiecti occulta sua prodere non erubescant, ut cum tentationum fluctus paruuli tolerant. ad patris mentem quasi ad matris sinum recurrant. Nam et illud scire debet abbas quia cui plus committitur, plus ab eo exigitur. Cui enim plus in cura regiminis commendatur, ab eo requirendi ratio plus exigitur. Quantos enim unusquisque abbas in sua accipit monachos gubernatione, de tantis redditurus est Domino rationem. Et si bene uiuendo se saluum fecerit, et illos bene, et iuste rexerit, de sua salute gratiam, et de omnibus illis mercedem a Domino recipiet sempiternam.

Sciatque quam difficilem et arduam rem suscepit, regere animas. Difficilem et arduam rem dicit esse regere animam; quia tenuis et laboriosa est, in  comprehendendo subtilissima, et angusta in examinando; et ideo laboriosa, et ardua in gubernando, grauis et pigra in emendando, et propterea periculum imminet omni gubernatori, de illa in rationem reddendo.

Et multorum seruire moribus. Quia mores diuersorum diuersi sunt monachorum, diuersis impensionibus indigent curarum, quia diuersis uulneribus diuersa medela impendenda est medicaminum. Et ideo beatus Benedictus diuersorum hic morum, diuersum hic posuit curationis modum dicens:

Et alium quidem blandimentis, alium uero increpationibus, alium suasionibus; et secundum uniuscuiusque qualitatem, uel intelligentiam ita se omnibus conformet, et aptet. In expositione huius sententie  beati Gregorii ponenda sunt uerba. Ait enim: Sciendum quoque est, quod aliquando subiectorum uitia prudenter dissimulanda sunt, sed quia dissimulantur indicanda. Aliquando et aperte cognita mature toleranda. Aliquando uero subtiliter, et occulte perscrutanda. Aliquando leniter arguenda; aliquando autem uehementer increpanda. Sed quia non una eademque cunctis exhortatio congruit, quia nec cunctos par morum qualitas astringit, et ideo pro qualitate audientium formari debet sermo doctorum, ut et ad sua singulis congruat, et tamen a communis edificationis arte nunquam recedat. Secundum uniuscuiusque ergo qualitatem, uel intelligentiam sic se conformet, et aptet abbas, quando cum magno magnus, et cum paruis efficitur paruus. Quando infirmis  efficitur infirmus, ut infirmos saluos faciat. Quando forma factus gregi, humilibus humilitatis ostendit formam, et obedientibus obedientie prebet exemplar. Similiter abstinentibus, et uigilantibus, et orantibus, et omnibus bonis uirtutibus cunctis sibi subiectis normam prebet salutis. Nam et quando cum Paulo ueraciter dicit: Quis infirmatur, et ego non infirmor: quis scandalizatur, et ego non uror , et similia, sic se omnibus conformat, et aptat, et boni pastoris bonam subditis ostendit formam. Et quando gaudet cum gaudentibus, flet cum flentibus, miseretur infirmis, compatitur tribulantibus, condescendit senibus et infantibus, quando etiam mente infirmos patienter tolerat, fragiles benigne corroborat,  et secundum morum omnium qualitates, et paruulorum, siue stuliorum intelligentias omnibus se compositum reddat, et aptum.

Ut non solum detrimenta gregis sui sibi commissi non patiatur, uerumetiam in augmentatione boni gregis gaudent. Detrimenta, damna, iacturam, uel diminutionem gregis, dixit, quam esse in grege sibi commisso abbas nec pati, nec uelle, in quantum ualet, nec fieri sinere debet, sed magis in augmentatione, id est, in amplificatione boni gregis gaudeat. Quia in numero boni gregis amplificatio, uel in uirtutibus augmentatio, profectus est boni pastoris et exaltatio. Bonorum, inquam, monachorum multiplicatio salus est animarum rectorum, et honor gubernantium. Notandum quia in augmentatione  boni non mali gregis gaudium dixit esse pastoris. Malorum enim multiplicatio, bonorum est tribulatio. Magis ergo detrimentum facit eorum multiplicatio, quam diminutio. Et magis iustis generant iniusti luctum quam gaudium. Multiplicatione enim malorum infirmatur congregatio bonorum; et e contrario, augmentatione bonorum infirmatur conuentus malignorum. Et profectibus uirtutum fortitudo debilitatur uitiorum.

Ante omnia, ne dissimulans, aut paruipendens salutem animarum sibi commissarum, non plus gerat sollicitudinem de rebus transitoriis et terrenis, atque caducis? Non enim debet abbas dissimulare, id est, nescire se fingere rem, de qua in districto examine rationem debet Domino reddere; neque paruipendere  debet salutem monachorum suorum, et pro magno existimare curam rerum terrenarum; neque minus curare debet de salute animarum sibi commissarum, et plus gerere curam de substantia rerum. Plus est enim, ait Dominus, anima, quam esca. Nam sollicite de rebus terrenis curam gerere, et de animabus non curare, non est consilium salutis, sed mortis. Pro magno habere rem transitoriam, et ter renam atque caducam, et paruipendere permanentem et eternam, non est consilium salutis, sed stultitia perditionis. Paruipendere enim dicitur paruum estimare, uel contemptui habere, siue etiam aliquid magnum animo superbo despicere. Pendere dicitur enim estimare. Qui enim aliquid se esse considerat, et alium despiciens, aut paruum, aut nichil existimat,  paruipendit in alio, quod in se considerat esse magnum. Nonnulli obliti, quod fratribus animarum causa sunt prelati, toto cordis annisu secularibus rebus inseruiunt. He cum adsunt, exsultant; ad has etiam, cum desunt, diebus ac noctibus cogitationum estibus anhelant. Nam ut ratio recta postulat, minus de transitoriis, et plus curare debemus de in eternum mansuris. Minus de terrenis, plus de celestibus; minus de caducis, et plus de manentibus solliciti esse debemus: quia non de terrenis, sed de monachorum nostrorum animabus rationem Deo reddituri sumus. Unde et sequitur:

Sed semper cogitet quia animas suscepit regendas, de quibus et rationem redditurus est. Quia anime  substantia incorporea, et inuisibilis, atque ignote originis est, ideo ad regendum laboriosa, et difficilis, et ardua res est. Cum multo enim laboris ingenio ad puritatem cogitationis eius peruenitur, et ideo cum diuturno difficultatis labore peccati eius uulnus medetur. Multa enim peccatorum uulnera uoluntarie suscepit anima, sed ut sanetur, multum inuita recipit medicinam. Nam si discrete et rationabiliter animabus uulneratis spiritalia medicamina ab abbate fuerint ministrata, et ille anime medelam, et ille a Deo recipit gratiam. Ac uero, si animabus infirmis spiritalia medicamina neglexerit ministrare, de omnibus sibi subditis cogetur ponere rationem.

Et ne causetur de minore forte substantia. Ne causetur,  dicit, id est, ne quereletur. Causatur enim qui querelatur. Et qui pro paupertate caducarum murmurat rerum, iniustam querelam deponit contra Dominum. Nesciens, quia sicut in camino ignis probatur aurum , ita in paupertatis fornace probatur uita monachorum. De minori substantia dicit, id est, de paucitate rerum terrenarum. Substantia autem hic abusiue pro terrenis posuit rebus. Nam substantia ab eo proprie dicitur, quod omnis res ab ipsa subsistat. Cui insunt octo, id est, quantitas, cognitio, situs, habitus, facere, pati, ubi, quando: quam Greci usiam uocant.

Meminerit scriptum, Primum querite regnum Dei et iustitiam eius, et hec omnia adiicientur uobis . Primum a nobis, id est, summopere, summo  studio, et tota cordis intentione Domini querendum est regnum, et sic ab illo nobis necessarium sperandum est terrenum subsidium. Primum a nobis querenda eius iustitia et post ab illo nobis necessaria speranda est terrena substantia. A Domino enim querendum est et regnum eternum, et terrenum subsidium. Illud quasi permanens bonum, istud quasi transitorium; sed tamen in uia huius uite necessarium. De hac enim sententia beatus Augustinus, ait: Quid intersit inter bonum quod appetendum est, et necessarium quod sumendum est. Hanc sententiam declarauit, cum ait: Querite primum regnum Dei, et reliqua. Regnum ergo, et iustitiam Dei bonum nostrum est, et hoc appetendum, et ibi finis constituendus, propter quod omnia  facimus, quecunque facimus. Sed quia in hac uita militamus, ut ad illud regnum perueniamus, que uita sine his necessariis agi non potest, apponentur hec nobis, inquit. Sed uos regnum Dei et iustitiam eius primum querite. Cum enim dixit primum, significauit quia hoc posterius querendum est non tempore, sed dignitate. Illud tanquam bonum nostrum, hoc tanquam necessarium nostrum. Si hoc necessarium propter illud bonum, querendum est a uobis.

Et iterum: Nihil deest timentibus eum . Qui enim Deum habet, per quem cuncta creata sunt, et in quo manent, et constant omnia, nichil minus de spiritali aut terrena potest habere  substantia. Potens est enim Deus et spiritalibus et carnalibus deliciis plenam sanctis suis in seculi huius deserto parare mensam. Qui enim casto timore timet Dominum, in quo omnis plenitudo rerum, et copia manet uirtutum, nichil minus habere potest de substantia spiritualium et corporalium rerum. Scriptum quippe est: Timenti Deum bene erit in eternum, et in diebus consummationis illius benedicetur . Et, Qui timent Dominum, sperauerunt in Domino, adiutor eorum et protector eorum est .

Sciatque, quia qui suscipit animas regendas, preparet se ad rationem reddendam. Qui enim suscipit aliorum animas ad regendum, ne cogatur de illis cum Domino ponere rationem, et recte predicationis  uerbo, et bonorum operum eos docere debet exemplo, quatenus et eterno iudici placere bene uiuendo studeat, et exemplum bone uite subditis prebeat, et ea que in eis corrigenda sunt sagaciter deprehendat, et uelociter, ut preualet, corrigat, et de hoc consilium Salomonis dicentis audiat: Fili mi, si spoponderis pro amico tuo, defixisti apud extraneum manum tuam, et laqueatus es uerbis oris tui, et captus propriis sermonibus. Fac ergo quod dico, fili mi, et teipsum libera. Discurre, festina, suscita amicum tuum, etc. . Spondere namque pro amico, est alienam animam in periculo sue conuersationis accipere. Apud extraneum manus defigitur, quando in alterius cura mens ligatur. Illaqueatur igitur uerbis oris sui, dum ratione constringitur, ne eius uita  ad aliud quam admonet relaxetur. Unde apud districtum iudicem cogitur tanta in opere exsoluere, quanta eum constat aliis uoce precepisse. Quisquis enim ad uiuendum aliis in exemplo preponitur, non solum ut ipse bene uiuendo uigilet, sed etiam ut amicum predicando suscitet admonetur. Etenim uigilare bene uiuendo non sufficit, si non et illum, cui preest, a peccati corpore disiungit. Ergo sic abbas et se custodiendo et alios suscitando uiuat, ut non penalem Domino rationem reddat, sed ab illo letus premia eterna recipiat.

Et quantum sub cura sua fratrum se habere scierit numerum, agnoscat pro certo quia in die iudicii ipsarum omnium animarum redditurus est Domino rationem, sine dubio addita et sue anime. Secundum  monachorum suorum numeri quantitatem redditurus est abbas in tremendo Domini iudicio rationem. Et si eum iusta saluauerit ratio, et salutis proprie, et fratrum gubernationis accipiet premium. Sin autem eum iniqua propria acta, et subditorum gubernatio damnarit iniusta, secundum malorum quantitatem recipiet damnationem. Sicut enim de animabus subditorum suorum, ita abbas et de sua redditurus est Domino rationem. Et ideo et illorum et suam uigilanter et prouide debet gerere curam, et nec pro illorum suam, nec pro sua morum debet negligere uitam. Teneat necesse est abbas exterius quod pro illorum utilitate suscepit; seruet interius quod Domino pro sua salute promisit.


Et ita semper timens futuram discussionem pastoris de creditis ouibus, cum de alienis ratiociniis cauet, redditur de suis sollicitus. Inferiores enim pastores summi Pastoris, id est Christi, qui dixit, Ego sum pastor bonus , solliciti semper, et de suis artibus, et de creditis ouibus futuram timere debent discussionem, ne quando increpando dicat illis Deus. Quod fractum erat non alligastis, et quod abiectum, non reduxistis . Et cum ipsi limpidissimam aquam biberitis, reliquam pedibus uestris turbabatis, et oues mee que conculcata pedibus uestris fuerant pascebant, et que pedes uestri turbauerant, hec bibebant, etc. Hanc autem increpationis uocem abbates ne audiant, et subditorum suorum sagaciter expleant curas, et suas  prudenter agere non desistant. Et sic in propriam sollicitudinem ferueant ut a subditorum custodia non recedant. Dignum quippe est ut hi qui presunt aliis, oculos apertos habeant, et hinc inde uigilanter aspiciunt. Intus et foris pleni sint oculis, ut insidias antiqui a longe prospiciant hostis; ut intus se diligenter custodiant, foris ut aliis bene uiuendi exemplum prebeant. Et hoc modo, dum de alienis ratiociniis cauet, redditur de suis sollicitus abbas, id est, dum de subditorum suorum ratiociniis cauet, Domino reddit rationem; redditur, id est fit, de suis, subauditur ratiociniis sollicitus. Sollicite enim cogitet, quia et de suis actibus sicut et de ouium suarum rationem in tremendo iudicio redditurus est Domino. Inter rationem et ratiocinationem  ita distinguunt. Ratio enim motus quidam est animi uera a falsis discernens. Ratiocinatio autem rationabilis est [et] subtilis disputatio. Quam bene cauet ille cum Domino ponere rationem, qui et se custodire et subditos bene regere iuste nouit.

Et cum de admonitionibus suis emendationem aliis subministrat, ipse efficitur a uitiis emendatus. Dignum ualde est ut qui aliis panem uite ministrat, ipse fame non pereat. Qui enim fratribus causa dilectionis uerbum prebet salutis, ipsa dilectione efficitur emendatus a uitiis. Charitas enim cooperit multitudinem peccatorum, sicut scriptum est: Qui conuerti fecerit peccatorem ab errore uie sue, saluabit animam eius a morte. Et cooperit multitudinem peccatorum suorum . Iuste ergo is qui alios  monitionibus suis ab errore liberat uitiorum, prior propriis iuuante Domino liberabitur uitiis. uitia enim dicuntur peccata, que per se nichil sunt, sed, ubi bonitas deest, uitium est. Omnis enim natura opus est. Opera enim mala, que uitia dicuntur, actus sunt, non res. Sed priuatione boni hoc nomen accepit.



CAPUT III. De adhibendis ad consilium fratribus.

Ideo ab abbate ad consilium fratres adhibentur, quia scriptum est: Dissipantur cogitationes, ubi non est consilium. Ubi uero plures sunt consiliarii confirmantur . Item, Unguento et uariis odoribus delectatur cor, et bonis amici consiliis anima dulcorabitur  . Cum dispositione initur bellum, et erit salus ubi multa consilia sunt 

Quoties aliqua precipua agenda sunt in monasterio. Monasterium enim, ut predictum est, etiam unius monachi habitatio dicitur. Sed querendum est, si unius habitatio proprie monasterium uocatur, propter idioma Grece lingue, qua dicitur monas unum, cur multorum habitatio in uno positorum monasterium dicatur, nisi forte, ut arbitror, propterea quia una fides, unum baptisma, cor unum et anima una est in omnibus bene et iuste uiuentibus monachis, sicut prius in religione recte credentium et bene uiuentium fuit. Unum enim uelle in omnibus recte uiuentibus monachis manet. Uni Domino seruiunt, sub uno rege militant, et unum Christi corpus effecti  eumdem unum Redemptorem adorant: et ideo una illorum omnium habitatio non incongrue monasterium uocatur.

Conuocet abbas omnem congregationem, et dicat ipse unde agitur. Unde agitur, dicitur, id est, unde consiliandum, uel unde requirendum est. Inter congregationem autem et conuocationem hoc interesse priores dixerunt. Congregatio et de hominibus, et de brutis animalibus, et de lapidibus, uel aliis quibusuis insensibilibus rebus dici potest, quia congregari uel uocibus uel alio quolibet modo possunt. Conuocatio autem non nisi de hominibus rationabilibus fieri potest, qui propriis nominibus conuocantur, quia conuocari proprium est eorum qui audire ac discernere norunt.


Et audiens consilium fratrum, tractet apud se, et quod utilius iudicauerit, faciat. Prius enim abbas de agendis rebus monasterii uel aliarum quarumcunque rerum agendarum a fratribus omnibus in uno positis pariter consilium petat; et quod consilium unusquisque dederit, libenter audiat, et postea in secreto cum senioribus tantum fratribus, qui utilius, quiue inutilius consilium dedit, subtiliter et acute discernat. Et tunc quod melius iudicauerit, id est, discreuerit, implere satagat. Iudicare enim discernere dicitur, ut illud: Iudica me, Deus, et discerne causam meam .

Ideo autem omnes ad consilium uocari diximus, quia sepe iuniori Dominus reuelat quod melius est. Scriptum est enim: Si iuniori reuelatum fuerit, senior  taceat . Sepe enim propter humilitatis gratiam iuniori Dominus reuelat quod senioribus celat. Non enim personarum acceptor est Deus , sed in omni etate, conditione, sexu et gente, his qui timent Deum, acceptum est illi, et in quibus uult de omnibus his spiritus Domini misericorditer spirat, et gratiam sapientie benignus ministrat. Non enim Daniel et Samuel etatem discreuit, sed gratiam ministrauit. Cani etenim sunt, dicit Scriptura, sensus hominis, et etas senectutis uita immaculata .

Sic autem dent fratres consilium cum omni humilitatis subiectione, ut non presumant procaciter defendere quod eis uisum fuerit, sed magis in abbatis pendeat  arbitrio, ut quod salubrius iudicauerit esse, ei cuncti obediant. Sic enim abbati suo cuncti monachi debent obedire, ut acta illius nullus ex illis temere audeat reprehendere, sed potius tanquam patri filii uel membra capiti, sic ei cuncti humiliter seruiant et obediant subditi. Precepta quoque eius, si secundum Domini sunt mandata, uelut imperium Domini summopere custodiant et implere toto amore contendant; et hoc esse sanctum, hoc sibi salubre ac necessarium iudicent quod abbati suo placuerit, non quod ipsi sibi faciendum elegerint. Et ita obedientie ac patientie uirtute fundati abbatis sui non discutiant constituta, sed faciant. Et quando rigor exigit discipline ut seueriter arguantur, acceptam correptionem magnanimiter ferant, nec motibus  eorum, a quibus fuerint obiurgati, sed suis negligentiis, quod castigantur, ascribant.

Sed sicut discipulis conuenit obedire magistro, ita et ipsum prouide et iuste condecet cuncta disponere. Debet enim abbas subtili semper examinatione bona malaque discernere, et que, quibus, quando uel qualiter congruant studiose cogitare, et sic prouide et iuste cuncta disponere; et propterea a cunctis illi discipulis, ut pote rationali Patri, conuenit obediri. Hinc inde ergo, ut beatus ait Gregorius, qui preest se circumspiciat, ut et sibi et subditis uiuat, ut bonum quod faciant et intra sinum mentis abscondat, et tamen ex eo ad profectum sequentium exemplar recte operationis impertiat; ut subditorum culpas anima aduertens corrigat, nec tamen superbiens intumescat;  ut quedam leniter correpta toleret, nec tamen discipline uincula eadem lenitate dissoluat; et quedam tolerando dissimulet, nec tamen ea crescere dissimulando permittat. Unde magnopere curandum sibi est ut qui regendis hominibus prefertur, apud se intra secretarium mentis in cathedra presideat humilitatis, et uigilanti oculo incessanter aspiciat cui quandoque iudici ipse de his iudicandis assistat; ut quanto nunc ante eum, quem non uidet, sollicitus trepidat, tanto eum, cum uiderit, securior cernat.

In omnibus igitur omnes magistram sequantur regulam. Quod dicit in omnibus, subauditur preceptis eiusdem regule. In officiis enim diuinis et in actionibus humanis, in cibo scilicet et potu, in uestimento  et calceamento, in uigiliis et orationibus, in somno et silentio, in horis competentibus, et in laboribus, et in omnibus omnino eiusdem regule preceptis, eamdem magistram omnes monachi sequantur regulam, id est, et subditi, et prelati, et discipuli, et magistri, et prepositi, et decani, et omnes omnino ministeriales, insuper et ipse abbas in omnibus, quantum sicut et ceteri monachi, magistram sequatur regulam. Sicut et subditur:

Neque ab ea temere deuietur a quoquam. Id est, ab ipsa regula nec a prelatis, neque a subditis temere declinetur, id est inconsiderate uel irrationabiliter. Ideo autem non dixit absolute, Neque ab ea declinetur a quoquam, sed addidit, temere, ut tu  intelligeres, si necessitas postulauerit, ut declinetur rationabiliter, et cum discretione, et cum magna cautela, et pro necessitate fiat.

Nullus in monasterio proprii sequatur cordis uoluntatem. Omnis enim qui compunctus et a Domino missus uenit ad monasterium, non proprii cordis arbitrio, sed abbatis sui, et Domini uult uiuere consilio, et non sui cordis facere uoluntatem, sed Domini et abbatis sui uult obtemperare mandatis, crebro ad memoriam reducens sententiam illam, qua dicitur: Non ueni facere uoluntatem meam, sed eius qui misit me . Sunt multi monachi minus intelligentes qui dicunt: Proprii cordis mei uoluntas bona est, et ideo uolo sequi eam. Cui respondendum est: Interroga abbatem tuum, et spiritales fratres  de ea, quia scriptum est: Omnia fac cum consilio . Et si illam iudicauerint et consenserint esse bonam, fac illam, quia iam non solum proprii tui cordis, sed omnibus consentientibus est communis. Sin autem non consenserint et eam bonam esse non approbauerint, proprii cordis tui eam esse cognosce. Et si uis saluus fieri, ab ea quasi a facie colubri fuge.

Neque presumat quisquam cum abbate suo proterue intus uel foris monasterio contendere. Proterue contendere est superbe, contumaciter, temerarie uel presumptiue. Quam contentionem nec frater cum fratre, nec monachus cum abbate suo debet habere. Sed sciendum est quia, cum contentionem cum additamento, proterue, uetuit, amicam uel pacificam  contentionem concessit. Est enim amica proficuaque contentio, que frequenter inter duos homines pro qualitate interuenientis cause efficitur: sicut inter beatum Benedictum et Maurum eius discipulum pro puero Placido quondam fuisse legitur. Dicebat enim beatus Benedictus quod meritum esset discipuli eius Mauri quod ad eripiendum de flumine puerum super aquam pedibus ambulauit. Et e regione Maurus contendens dicebat non suum, sed magistri sui esse meritum, quod super aquas ambulans de flumine illesum eripuit puerum. Quam amicam contentionis formam foris esse uetuit, intus sine dubio, si res iusta exigit, fieri non prohibuit. Foris enim uel alicubi proteruam contentionem damnauit, intus autem, accusationis sui causa, aut pro utilitate aliqua,  amicam esse contentionem, ut predictum, est, fieri non uetuit. Foris nec proteruam, nec amicam concessit; quia si in publico etiam amica contentio fiat, magistro inde nociua est despectio, et discipulo mortifera nascitur elatio. Unde et beatus Benedictus cum dixisset: Neque presumat quisquam cum abbate suo proterue, non dixit, intus aut foris, sicut aliqui codices habent, sed sicut in illo, quem manibus suis scripsit, proterue intus aut foris monusterium reperitur. Unde intelligitur quia foris nullam, intus autem esse contentionem permisit amicam.

Quod si presumpserit, regulari discipline subiaceat. Regularis enim disciplina in spiritalibus uitiis,  id est, in contumacia, in inobedientia, in superbia, in murmuratione, in detractione, et in ceteris huiusmodi uitiis primo fieri debet, secundum Domini preceptum, in admonitione semel, et secundo a senioribus in secreto. Si non emendauerit, fiat iterum in obiurgatione publica loco tertio. Si uero neque sic correxerit, fiat in excommunicationis uindicta in loco quarto. Sin autem ita reprobus est, ut nec sic corrigatur, corporali uindicte subiaceat in uice quinta. Quod si eum flagellum non emendauerit, adhibeatur pro eo oratio fratrum etiam uice sexta. Quod si nec fratrum ei profuerit oratio, a fratribus ei dolenda separatio, et a monasterio damnosa impingatur expulsio etiam uice septima. Hoc enim modo, exceptis grauioribus culpis et his que a bono  sunt iudicata Benedicto, omnis regularis disciplina cognoscitur esse composita.

Ipse tamen abbas cum timore Dei et obseruatione regule omnia faciat. Cum timore Dei omnia agere debet abbas, quia scriptum est: Qui timent Dominum, preparabunt corda sua, et in conspectu illius sanctificabunt animas suas, et replebuntur pace et salutis fructu . Et notandum quia cum obseruatione regule omnia agere mandat abbatem, ne, cum aliis ipsam regulam implendam predicat, ipse non implendo eam reprobus fiat; et ne aliquam excusationem in non implendo eam abbas uel aliquis prelatus inueniat, in hoc capitulo legat, et aperte inueniet quia ut subditus monachus, ita et obseruatione regule constringitur abbas et omnis prelatus.


Sciens se procul dubio de omnibus iudiciis suis equissimo iudici Deo rationem redditurum. Ipse enim Dominus iudicibus ait: In quo iudicio iudicaueritis, iudicabimini . Et ideo diligentissime attendere debet abbas, ut quod sibi non uult fieri, alii ne faciat, quia apud equissimum iudicem Deo rationem redditurus, quidquid in presenti uita agens seminauerit, hec et in futuro procul dubio metet. Hanc enim sententiam ideo cordibus nostris scribens beatus Benedictus frequenter inculcat, ne a nobis in obliuionem posita ducatur neglecta, sed potius teneatur atque iudicetur tremenda.

Si qua uero minora agenda sunt in monasterii utilitatibus, seniorum tantum utatur consilio, sicut scriptum est: Omnia fac cum consilio, et post factum  non penitebis . Magna etenim res est consilium, et abbatibus ualde pernecessarium, et non paruipendendum, sed super aurum et argentum constituendum; et hoc ipsum diuina approbat Scriptura dicens: Aurum et argentum est constitutio pedum, et super utrumque consilium beneplacitum . Scientia sapientis tanquam inundatio abundabit, et consilium illius sicut fons uite permanet .



CAPUT Iu. Que sint instrumenta bonorum operum.

Sicut sunt fabrorum uel aliorum artificum apta et plurima instrumenta ad illorum opera concinnanda, ita sunt et bonorum monachorum apta et  spiritualium multarum uirtutum instrumenta, quibus et in presenti pulchre et secundum Deum eorum componitur uita, et eadem composita in futuro cum Christo feliciter regnant. Has etenim uirtutes, quibus bonorum monachorum caste componitur ordo, in hoc beatus Benedictus ordinatim ponere uoluit capitulo, ut his ornatus monachus incedat, et his firmatus hostem fortiter feriat, tentamenta seculi huius omnia uincat, et se sanctorum et angelorum omnium societati coniungat. De quarum omnium uirtutum laude et nos, in quantum Dominus permiserit, conabimur dicere.

Primum instrumentum. In primis Dominum Deum diligere ex toto corde, tota anima, tota uirtute . Hec enim regula dilectionis ita diuinitus constituta  est, ut omnes cogitationes, et omnem uitam, et omnem intellectum in illo conferas, a quo habes ea ipse que confers. Cum autem ex toto corde, et tota anima, et tota uirtute Deum iubet diligere, nullam uite nostre partem reliquit que uacare debeat a dilectione Dei. Ex ea enim parte quis peccat, ex qua minus diligit Deum. Quem si ex toto corde diligamus, nichil erit in nobis unde peccati desideriis seruiamus. Et quid est diligere Deum, nisi illi occupare animum, concipere fruende uisionis eius affectum, peccati odium, mundi fastidium, diligere proximum, in ipso amore seruare legitimum modum, nec peruertere dilectionis ordinem constitutum. Ordinem dilectionis illi peruertunt, nec modum diligendi custodiunt, qui aut mundum qui contemnendus est diligunt,  aut proximos sicut seipsos, aut Deum sicut seipsos forte non diligunt. Illi Deum perfecte diligunt qui uolendo quod uult Deus, et nolendo quod non uult, nec ullis peccatis, quibus offenditur, acquiescunt, et semper se ad uirtutes, quas ipse dignatur donare, diligendas et habendas ostendunt: qui uerbum Dei studiose obseruare contendunt, sicut Apostolus ait: Qui autem seruat uerbum eius, uere in eo caritas Dei perfecta est . Ille enim uere Deum nouit qui eius mandata seruando caritatem se eius habere comprobat Hoc est enim Deum nosse quod amare. Nam qui eum non amat, profecto ostendit, quia quam sit amabilis non nouit, quam sit suauis et dulcis Dominus gustare et uidere non didicit, qui eius placere conspectibus  continua intentione non satagit. Iterum dicit apostolus: Qui seruat mandata eius, in illo manet, et ipse in eo . Sit ergo tibi Deus domus, et esto domus Dei. Mane in Deo, et maneat in te Deus. Maneat in te Deus, ut te contineat; maneas in Deo, ne cadas. Serua mandata eius, tene caritatem, non diuellere a fide illius, ut glorieris in persona ipsius, et securus manebis in eo, iuxta illud: In eternum exsultabunt, et habitabis in eis . Deus autem caritas est: et qui manet in caritate, in Deo manet, et Deus in eo .

2. Deinde proximum, sicut teipsum. Sic enim Paulus apostolus in Epistola ad Galatas ait: Omnis lex in uno sermone completur: Diliges proximum tuum  sicut teipsum . Et Ioannes ait: Qui diligit proximum, in lumine manet, et scandalum in eo non est. Qui dicit se in luce esse, et fratrem suum odit, in tenebris est usque adhuc . Neque enim peccatorum tenebras exuere potuit qui uiscera caritatis induere non curauit. Dilectio ergo sola discernit inter filios Dei et filios diaboli. Sicut Ioannes apostolus ait: In hoc enim manifesti sunt filii Dei et filii diaboli . Omnis, inquit, qui non est iustus, et qui non diligit fratrem suum, non est ex Deo. Qui habent caritatem nati sunt ex Deo. Quidquid uis habere, habe: hoc solum non habeas, nichil tibi prodest. Alia si non habes, hoc habe, et implesti legem. Qui enim diligit alterum, legem impleuit. Qui non diligit, manet in morte. Item idem  apostolus ait: Charissimi, diligamus inuicem: quoniam caritas ex Deo est: et omnis qui diligit, ex Deo natus est, et cognoscit Deum. Qui non diligit, non nouit Deum, quia Deus caritas est. Charissimi, si sic Deus dilexit nos, nos debemus et alterutrum diligere . Si diligamus inuicem, Deus in nobis manet, et caritas eius in nobis perfecta est. Nemo ergo putet hanc dilectionem, in qua Deus manet, et in nobis perfecta est, abiecta et desidiosa quadam remissione et negligentia seruari. Non est ista caritas, sed languor. Ferueat caritas ad corrigendum, ad emendandum. Sunt boni mores, delectent; sunt mali, emendentur, corrigantur. Sic ergo diligamus inuicem sincera et disciplinabili caritate, et ita caritas eius in nobis perfecta est. Cepisti  diligere, cepit in te Deus habitare, ut habitando faciat te perfectum. Ita autem perfecti erimus in caritate, si sicut ille salutis nostre causa prior nos dilexit, ita eum nos nullius rei causa, nisi tantum sui amoris dilexerimus. Et hoc mandatum habemus a Deo ut qui diligit Deum diligat et fratrem suum. In hoc cognoscimus quoniam diligimus natos Dei, cum Deum diligimus. Ille ergo solus recte proximum diligere probatur, qui in Conditoris amore flagrare cognoscitur.

3. Deinde non occidere . Quod autem dicit, non occidere, non tantum simpliciter corporis, sed et occisio prohibetur fieri anime, presertim cum hoc monachis in regulari babitu, et sanctis in religione positis prohibetur. Non enim armis secularibus,  unde homicidia fiunt, sed uirtutibus spiritalibus, unde anime saluentur, incedunt accincti. Sed sicut est occisio ferri, est et odii, est et mendacii, est et alicuius grauis peccati. Scriptum est enim: Qui odit fratrem suum, homicida est . Et, Os quod mentitur, occidit animam . Et, Anima que peccauerit, ipsa morietur . De horum omnium generibus occisorum beatus Benedictus uult abstineri monachum, cum dicitur, non occidere, id est, nec aliorum corpora ferro, nec suam animam odio, uel homicidio, aut quolibet alio peccato, quia scriptum est: Homo quidem per malitiam occidit animam suam . De omnibus his satis conuenit abstineri non solum monachum, sed  etiam omnem hominem Christianum, quia quodcumque horum fecerit homicidium, secundum Domini sententiam, Qui occiderit, reus erit iudicio .

4. Non adulterari. Nam et adulterium multis modis et in corpore et in animo et committitur et uocatur. Nam et fornicatio, et adoratio idolorum, et concupiscentia oculorum, et amicitia secularium pro concupiscentia et auaritia rerum adulterium uocatur. De adulterio carnis simul et anime Apostolus ait inter cetera: Neque adulteri regnum Dei possidebunt . Et lex idipsum prohibet dicens: Non adulterabis . De concupiscentia oculorum Dominus in Euangelio ait: Qui uiderit mulierem ad concupiscendum eam, iam mechatus est eam in corde  suo . De amicis seculi huius et de amatoribus temporalium rerum Iacobus apostolus ait: Adulteri, nescitis quia amicitia huius mundi inimicitia est Deo . Adulteros recte nuncupat, quos, derelicto amore sapientie celestis, ad amplexum potius amicitie mundalis esse deflexos increpat, quos Conditore contempto mammone magis seruire cernebat. Ostendit etiam eos esse adulteros, qui, sub fide et confessione nominis Christi, illecebris et amori deseruiunt mundi. Est adhuc et aliud adulterii genus, de quo se negat esse Apostolus dicens: Non enim sumus, sicut plurimi, adulterantes uerbum Dei, sed ex sinceritate, sicut ex Deo coram Deo, in Christo loquimur . Ex corde enim primum auferenda sunt adulteria, ut non pertrahant  ad carnis perpetranda opera. Quia antequam perficiatur adulterium in opere, iam adulterium est in cogitatione. Elias autem et Ioannes zonis pelliceis cingebantur circa lumbos; in Apocalypsi autem zona aurea circa pectus. Has duas zonas uult Regula ut habeat monachus, et eius semper zona pellicea cingat lumbos, et aurea pectus. De una enim Dominus ait: Sint lumbi uestri precincti . De alia propheta nos admonet dicens: Accingite lumbos uestros super ubera uestra . Hinc et Petrus ait: Propter quod succincti lumbos mentis uestre; et reliqua . Amanda est ergo maxime a monachis pulchritudo castitatis, que zone auree comparatur. Cuius degustata delectatio dulcior inuenitur quam omnis delectatio carnis. Castitas enim fructus  suauitatis est, et pulchritudo immolata sanctorum, securitas mentis et sanitas corporis. Per hanc homines leuantur ad celum et choro sociantur angelico.

5. Non facere furtum. Et in lege scriptum est: Non furtum facies . Et Apostolus ait: Qui furabatur, iam non furetur . Et alibi inter cetera: Neque fures regnum Dei possidebunt . Qui ergo regnum Dei uult possidere, a furti malo se debet omnimode custodire, ne, dum cupit rapere aliena, et propriam animam perdat, et amittat celestia regna. Non modicum, sed grande committit malum, qui fratri nummum et sibi tollit regna celorum. Intelligere namque debet monachus quia non semper uniformiter committitur furtum. Qui  enim proprio domino proprium tollit seruum et eum alteri non proprio subdit, procul dubio furtum facit. Ergo et qui praue uiuendo proprio conditori suo se tollit, et diabolo se subdit, nichilominus furtum facit. Dominus enim iehsu Christus nos de limo terre creauit, et proprio sanguine redemit, et ideo per conditionem eius serui, et per redemptionem eius sumus famuli. Quod si aliquis ex nobis, ut predictum est, se a seruitio Dei male uiuendo subtraxerit et diabolo subdiderit, furtum pessimum facit. Se enim a filiorum societate segregauit, et seruus factus demoniorum, et hereditatem, et mansionem amisit regni celorum. Scriptum est enim: Omnis enim qui peccat, seruus est peccati. Seruus autem non manet in domo in eteruum . Similiter, et  qui tollit membra Christi, et facit ea membra fornicationis et meretricis, furtum facit, et seruus factus peccati non manet in domo in eternum, id est in celo. De qua Dominus dicebat: In domo Patris mei multe sunt mansiones . Nam et ille qui non intrat per ostium sed aliunde ascendit, fur est et latro. Et ideo quia non uno modo fiunt, non uniformiter sed multis modis intelligenda sunt furta: horum omnium nos cauere debemus culpam.

6. Non concupiscere . Non de illa concupiscentia dicit de qua Dauid canebat dicens: Concupiuit et defecit anima mea in atria Domini . Et: Concupiuit anima mea desiderare iustificationes tuas in omni tempore . Et de qua alibi scriptum est: Concupiscentia  itaque sapientie deducit ad regnum perpetuum ; hec enim in uirtute est, sed de illa que in uitio est, de qua Dominus ait: Non concupisces rem proximi tui . Unde et Iacobus ait: Unusquisque, inquit, tentatur a concupiscentia sua abstractus et illectus . Et concupiscentia cum conceperit parit peccatum. Petrus quoque ait: Fugientes eius, que in mundo est, concupiscentie corruptionem , iuxta illud: Quasi a facie colubri, sic fuge peccatum . Et Paulus apostolus ait: Non regnet peccatum in uestro mortali corpore, ut obediatis concupiscentiis eius . Hinc datur intelligi quia per concupiscentiam mortalis corporis maxime peccatum regnat in homine. Ioannes quoque ait: Omne quod est in  mundo concupiscentia carnis est, et concupiscentia oculorum, et superbia uite . His quippe uitiorum uocabulis omnia uitiorum genera comprehendit. Concupiscentia namque carnis est omne quod ad uoluptatem et delicias corporis pertinet, in quibus sunt maxime cibus, potus, concubitus, etc. Concupiscentia uero oculorum est omnis curiositas seculi in acquirendis rebus temporalibus et curis superuacuis, in dignoscendis bonis et malis, et proximorum carpendis uitiis. Hoc enim concupiscentie uitium multum est cauendum a monachis. Facile enim subripit mentem, et infundendo uirus cito animam mergit in mortem. Propterea inter decem legis precepta, sicut homicidium, furtum et adulterium,  ita concupiscentie malum prohibetur a Domino; quia sicut illa trahunt ad penam, ita abstractum et illectum hominem concupiscentia inferni mergit in foueam.

7. Non falsum testimonium dicere . Falsum testimonium dicitur, quo sepe ueritas illuditur, ut que facta uel dicta sunt quasi non facta negentur. Est et aliud mendacii genus quod ualde monachum facit reum. Omnis enim promissio que tantum uerbis profertur et operibus non impletur, sine dubio falsum esse testimonium comprobatur. Hinc namque Salomon ait: Testis mendax peribit, uir autem obediens loquitur uictorias ; quia qui se Deo seruire testatur, nec dicta factis exsequitur, in eternum peribit. Qui autem ut  promittit fideliter implere contendit, huius loquela ad uictoriam peruenit, quia dum per obedientiam desideria sua uincere satagit, per iustitiam iudicis postmodum uictorie palmam percipit. Nam et ille falsus esse testis probatur, qui non eodem sensu dicta intelligit quo dicuntur. De talibus enim erant illi de quibus Euangelium dicit: Nouissime autem uenerunt duo falsi testes, etc. . Sed et illud falsitatis genus, de quo Psalmista ait: Ab utero errauerunt, et a uentre locuti sunt falsa ; ab illis summopere cauendum est monachis qui ad superna immunes cupiunt scandere regna, quia, ut Salomon ait, testis falsus non erit impunitus . Testis autem falsidicus tribus inuenitur personis obnoxius: primum Deo, quem falsando, periurando  et mentiendo contemnit; secundo iudici, quem simulando, mentiendo et falsando fallit; postremo innocenti, quem falso testimonio ledit et opprimit. Nam sicut ille apud Deum condemnatur qui aduersus innocentem falsum testimonium dicit, ita et ille qui dicentibus facile credit et cito aurem criminibus prebet. Sermo enim iusti hominis tantum ad ministerium debet esse salutis, non ad condemnationem fratris.

8. Honorare omnes homines . Tunc omnes homines monachus honorat, quando se despiciens hominibus pre cunctis humiliat, et omnes superiores estimans, inferiorem se esse demonstrat; quando non solum humilitatem in corde, sed abiectionem et despectionem suo monstrat in corpore; quando cunctos  amore fraterno complectitur, et humiliter, ut seniores, ueneratur; quando se pre cunctis peccatorem pronuntiat et inutilem seruum proclamat; quando seniores honorat ut patres, diligit iuniores ut fratres. Hinc enim Petrus apostolus ait: Omnes honorate, fraternitatem diligite . Hinc Paulus admonet dicens: Honore inuicem preuenientes . Honorat ergo omnes homines monachus, quando cunctis subiicitur, utilis omnibus, munificus et gratus habetur. Nam et honor sacris litteris non tantum in salutationibus et obedientie officiis deferendis, quantum et in eleemosynis, donis ac muneribus intelligitur dandis.

9. Et quod sibi quis fieri non uult, alii non faciat  . Hec sententia cum refertur ad dilectionem Dei, omnia flagitia moriuntur; cum ad proximi, omnia facinora. Qui enim quod sibi non uult, alteri non facit, fratri malum non ingerit, nec malum pro malo reddit, maledictum pro maledicto non profert, occulte proximo non detrahit, nec eius bonis operibus inuidet, et omnium, ita ut dicam, a se peccatorum aditum claudit, et caritatis et omnium bonarum uirtutum ianuam patefacit. Nam dum alii malum nec uult nec operatur, bonum sine dubio, quantum uires suppetunt, proximo et uult et operatur. Hec autem sententia et eo modo, sicut superius de futuro dictum est, intelligenda est. Nemo enim uult corrumpi habitaculum suum, nec debet ille corrumpere habitaculum Dei, semetipsum scilicet.  Nemo enim uult ut aliquis seruum eius tollat, et alteri, cuius non debet esse, tradat. Nemo uult ut iumentum suum latro abigat et predoni eum ferat. Nemo uult ut aliquis habitationem eius diripiat templumque eius subuertat. Ergo quod sibi non uult fieri homo, non faciat Deo, id est, non tollat se male uiuendo Deo, et semetipsum tradat diabolo, sed in bonis operibus perseuerans cum Dauid dicat: Ut iumentum factus sum apud te: et ego semper tecum . Habitationem Dei in se non subruat, templum subuertat, quia scriptum est: Templum Dei estis, et spiritus Domini habitat in uobis . Et qui templum Domini in seipso uiolauerit, disperdet illum Deus. Ergo in semetipso male uiuendo monachus, et seruum Domini Domino subtrahit,  et eius iumentum abigit, et Spiritus sancti donum subruit, templum subuertit; et hoc modo quod sibi non uult, alteri facit.

10. Abnegare semetipsum sibi ut sequatur Christum. Abnegare intelligitur renuere, negare, uel interdicere; Dominus enim in Euangelio ait: Si quis uult post me uenire, abneget semetipsum et tollat crucem suam, et sequatur me . Et quid est abnegare semetipsum sibi, nisi deponere ueterem hominem cum actibus suis. Et quid est sequi Christum, nisi induere nouum hominem, qui secundum Deum creatus est in iustitia et sanctificatione; qui spiritaliter, non carnaliter uiuat; Caro enim concupiscit aduersus spiritum, spiritus autem aduersus carnem, id est, uetus homo aduersus nouum, et nouus  aduersus ueterem. Interior homo noster exteriori, et exterior interiori repugnat. Caro enim semper inutilia et caduca desiderat, spiritus utilia querit, et semper ad eterna suspirat. Caro frequenter et curis sollicitudinibusque seculi torquetur, illecebris uoluptatum subripitur, carnis desideriis inflammatur, uiuere otiose letatur, lethargie uitio grauatur, corporis sopore deprimitur, mentis desidia inficitur, uoracitatis ingluuie seducitur, cibi et potus superfluitate distenditur. Et cum in his omnibus luxuriose nutritur, ad fornicationis nefandum opus pertrahitur. Hec et his similia spiritus, qui operibus sanctis Deo placere desiderat, implere corpori suo uetat. Et hoc est abnegare semetipsum sibi, ut sequatur  Christum, id est, semetipsum prohibet facere malum, et hortatur facere bonum. Christus enim passus est pro nobis, nobis relinquens exemplum, ut sequamur uestigia eius. Quid est sequi uestigia eius, nisi ambulare sicut ille ambulauit, id est, contemnere omnia prospera, que contempsit; non timere aduersa, que pertulit; libenter facere que fecit, fieri que mandauit, sperare que promisit, et sequi quo ipse precessit; prestare beneficium etiam ingratis, non retribuere secundum merita sua maleuolis, et orare pro inimicis; amare bonos, misereri peruersis, inuitare aduersos, et suscipere in caritate conuersos, et equanimiter pati subdolos et superbos.

11. Corpus castigare . Corpus dictum a corruptione, eo quod corruptum pereat. Solubile  enim caducum atque mortale est. Quod nos castigare oportet, id est, ieiuniis emendare, affligere atque corrigere, et, si necesse fuerit, etiam uerberibus cedere. Castigare enim dicimus cedere, sicut de Domino Pilatus ait: Castigatum eum dimittam . Castigatur enim corpus ieiuniis, uigiliis et multis afflictionibus, de quibus Paulus apostolus ait: Ego aulem sic curro, non quasi in incertum, sed castigo corpus meum, et in seruitutem redigo, etc. . Quid est enim aliud corpus castigare, nisi uitiis et peccato mori? Quid est peccato mori, nisi damnandis operibus omnino non uiuere, nichil concupiscere carnaliter, nichil ambire? Hic sicut mortuus carne nulli iam detrahit, nulli aduersatur aut displicet, nemini uiolentus existit, neminem calumniatur  aut opprimit, non inuidet bonis aut insultat afflictis, non luxuriatur, non inebriatur, non odiorum facibus inardescit, non iniusta lucra sectatur, non potentibus aut diuitibus adheret, non inquieta curiositate, non sollicitudinis cura distenditur, non alienis salutationibus delectatur, nec superborum iniuriis fatigatur; non eum superbia inflat, non ambitio uitiosa precipitat, non uana gloria turpiter iactat, non contentio exanimat, non facit impudentem audacia, iniquum iniustitia, ferum inclementia, uarium inconstantia, pertinacem contumacia, deliciosum gula, rebellem inobedientia, uanum iactantia, leuem facilitas, seuum crudelitas, manducantem turpis edacitas, impatientem mobilitas, mobilem instabilitas, iracundum animositas, uerbosum  uanitas, irrisorem malignitas. Qui remotus a secularibus illecebris, remotus ab inimicitiis, remotus ab insidiis alienis, remotus a rapinis, remotus a mendaciis siue periuriis; postremo remotus ab omni genere flagitiorum atque facinorum; et sicuti carne mortuus nec facere potest ista que dixi, nec pati, ita his et talibus uitiis omnino non uiuunt qui, ut Deo uiuant, corpus suum castigant et carnem suam cum uitiis et concupiscentiis crucifigunt.

12. Delicias non amplecti . Non enim prohibet delicias non tangere, uel gustare, sed cum auiditate sumere, et cum amoris desiderio uetat amplecti. Spernitur enim ieiunium, quod in uespere deliciis compensatur, dicente propheta: Ecce in die  ieiunii uestri inuenitur uoluntas uestra . uoluntas enim hoc in loco delicie intelliguntur. Tota die epulas in cogitatione ruminat, qui ad implendam gulam uespere sibi delicias preparat. Et tale ieiunium non laudatur, quod in uespere deliciosorum ciborum uenter repletione distenditur. Neque enim reputanda est abstinentia, ubi fuerit uentris deliciosa saturitas subsecuta. Delicie enim carnales comesturum reddunt auidum, satiatum autem pigrum et somnolentum; delicie uero spiritales satiatum reddunt auidum et iocundum; ille comeste generant fastidium, he autem comedendi augent desiderium; ille multum esce aciem mentis obtundunt, he spiritales cordi lumen infundunt; ille somnolentiam, he uigilias subministrant; ille corpori et anime prebent  torporem, he autem mundis corde iugiter Domini ministrant amorem; ille uero faciunt desiderare lectum, he autem celum; ille somnum, he uero regnum; ille turpia et obscura querunt cubilia, he sanctam cum sanctis et lucidam in celo uolunt habere gloriam; ille delectantur in lupanari cum scortis ludere, he cum angelis in celo regnare; ille luxuriosos amplexus desiderant, he ad amplexus Christi uenire festinant, ut cum illo, quasi sponsa cum sponso, in eternum quiescant. Delicie uero nuncupantur eo quod delicate nutriant comedentem, uel quod his homines delectentur. Faciunt enim hominem in Dei seruitio mollem, tenerum et delicatum. Et e regione spiritales delicie faciunt hominem pro eterna capescenda gloria mundum, fortem et rigidum.  Et ideo iste appetende sunt, ille uero a monachis amplexande non sunt. Sed quid a monachis amandum amplexandumque sit sequentia demonstrant.

13. Ieiunium amare . Multi enim sunt qui ieiunant, sed idem ipsum ieiunium non amant. Quasi onus impositum sit, necessitate compulsi, portant ieiunium, sed non amant illud. More animalis onus portant, sed eiusdem oneris dulcedinem non degustant. Unde non amant ipsum quod portant. Et sicut aliquis onere compressus antequam ad locum perueniat destinatum, uult, quo premitur, deponere onus, ita desidiosus ante horam constitutam ieiunium uult soluere monachus. Frequenter aspicit horologium, et sepius  solis considerans cursum oculos leuat ad celum, et pariter uocibus pariterque desideriis iam horam proclamat esse refectionis. Sed non ita bonus facere debet monachus, sed uelut anime medicamentum, sic debet amare ieiunium, ieiunio enim anima ab omni periculo illecebrarum defenditur; ieiunio tentamenta demoniorum fugantur, ieiunio uires uitiorum franguntur, ieiunio carnis delectatio refrenatur, ieiunio incentiua libidinum exstinguuntur. Per ieiunium liberius oratio penetrat celum, et in compunctionis dono intentius ieiune mentis acies figit obtutum. Per ieiuniorum namque dona, et celestium mysteriorum occulta, et diuinorum secretorum homini reuelantur arcana. Per ieiunii donum de carnali  spiritalis efficitur homo, et sanctorum omnium et angelorum coniungitur choro. Et ideo a bono ieiunium amandum est monacho. Sed quia ieiunium uniuersam esse diximus corporis castigationem, non est tantummodo ieiunandum a concupiscentia ciborum, sed ab omni letitia temporalium delectationum. Si enim hominem totum hec uirtus, que abstinentia dicitur, sanctificat, non solum corpori, sed etiam anime necessaria est, quia omnis homo ex corpore constat et anima. Ea autem spiritalis atque perfecta est abstinentia, que non tam ab illecebris carnalium uoluptatum quam a peccatis omnibus facit hominum alienum. Hec uirtus, cum omnibus necessaria sit, maxime illis familiarior est quorum est cor unum et anima una diuine caritatis igne conflata.  Quibus ita fit una uita, sicut est una substantia, quia ut fieret et esset animorum sancta coniunctio, necessaria est facultatum iudicata communio. Ceterum, quid prodest quod facultates abiicimus, si uoluptates proprias non relinquimus? Quam abstinentiam si Adam in paradiso uoluisset, nec statum felicitatis amitteret, nec corruptionis ac mortalitatis infelicitati subiaceret. Quis enim potest dicere quanta bona illi incontinentia sustulerit, quod intellectualis mentis dignitatem amisit, quod imaginem sui creatoris perdidit? Istud improbat Hieronymus in epistolis suis reprehendens Origenem, qui idem asserebat. Non enim ibi inquietabat molesta sollicitudo, non fatigabat labor anxius, non opprimebat somnus, non timor mortis angebat; habebat facilem  uictum, corpus sanum, tranquillum motum, cor mundum, ignarus mali, habitator paradisi, expers peccati, capax Dei. Postremo quid eo felicius fuit, cui erat orbis subiectus, nullus infestus, liber animus, et uisibilis Deus? Potuit ergo ita uidere Deum priusquam peccasset Adam, sicut eum sancti patriarche uiderunt. Sed postquam illi inobediens fuit, uidendi eum licentiam amisit. Et ideo ieiunii amanda est abstinentia, ut hec omnia que perdidimus in Adam, in Christo non peritura, sed consequamur eterna.

14. Pauperes recreare . Conuenienter enim nos post ieiunii amorem de pauperum admonet recreatione, quia tunc optime ieiunamus quando ea que uentri subtrahimus pauperibus erogamus. Hinc propheta nos admonet dicens: Sanctificate ieiunium  . Ac si diceret: Quod tempore ieiunii, ut affligatur, subtrahitur corpori, pro sanctificatione et benedictione anime porrigite pauperi. Scriptum est enim: Pauperi porrige manum tuam, ut proficiat propitiatio et benedictio tua . Et iterum: Fili, eleemosynam pauperis ne fraudes, et oculos tuos ne auertas a paupere. Animam esurientem ne despexeris, et cor inopis ne afflixeris. Non auertas faciem tuam ab egeno, et ab inope oculos tuos. Declina pauperi aurem tuam, et redde debitum tuum. Propter mandatum assume pauperem, et propter inopiam eius ne dimittas illum uacuum, sed conclude eleemosynam in sinu pauperis, et hic orabit pro te ad Dominum . Raphel quoque angelus, ut a  nobis eleemosyna libenti animo fiat, hortatur nos dicens: Bona est oratio cum ieiunio et eleemosyna, que a morte liberat, et peccuta purgat . Hoc enim habet tantum bonum possessio rerum, si uitam reficiat miserorum. Non ergo nobis oberit diuitiarum congregatio iusta, si adfuerit distributio larga. Debemus ex illis munus misericordie egenis porrigere, pauperum etiam nuditatem operire, peregrinorum inopiam supplere, pupillorum miseriam detergere, esurientium famem repellere, sitientium sitim fugare, et infirmantium desideria supplere. Cum magna ergo mentis alacritate pauperibus debemus eleemosynam dare, quia ipsi Domino datur quod hilariter pauperibus erogatur. Ipse enim Dominus, qui a dextris eius erunt, dicturus est in iudicio: uenite,  benedicti Patris mei, percipite regnum quod uobis paratum est ab origine mundi. Quia esuriui, et dedistis mihi manducare, sitiui et dedistis mihi bibere, etc. . Christum enim in eternum habemus retributorem, si pro illo pauperibus porreximus panem. Ab illo eternam consequimur misericordiam, si pro illo plenam porrexerimus dexteram. Demus ergo cibum et potum, ut cum Abraham, Isaac et Iacob ad conuiuium mereamur peruenire eternum, ut illic recipiamus pro terrenis celestia, pro temporalibus sempiterna, pro modicis magna, pro caducis permanentia, pro transeuntibus permansura. Est aliud eleemosyne genus duale, quo debent maxime monachi pauperes recreare. Quorum unum infirmis et tribulatis, aliud uero stultis et nescientibus  est adhibendum. Qui enim infirmis per compassionem communicat, et tribulatis consolationis consilium subministrat, sine dubio pauperes recreat. Similiter et qui doctrinam stultis, et scientie uerbum ministrat ignaris, eleemosynarii dignus est laudari preconiis.

15. Nudum uestire . Sicut est nuditas corporis, est et nuditas anime. Nuditas corporis est carere uestibus, nuditas uero anime carere uirtutibus. Ergo sicut corpus uestibus, ita et animam debemus uestire uirtutibus. Iustitia indutus sum, ait Iob, et uestiuit me, sicut uestimentum. Et propheta dicit: Induit me uestimento salutis, et indumento iucunditatis circumdedit me . His autem et similibus uestibus et se et alios debet uestire  monachus. Adam uero cum peccasset in paradiso, anime non corporis perdidit uestimentum. Perdidit enim innocentiam, immortalitatem et gloriam. Nam et ille qui de Ierusalem descendebat in Iericho, anime uestibus spoliatus est a latronibus. uestiamus ergo corporaliter pauperes nudos cum magna alacritate, quia ipsum Dominum exinde tenebimus creditorem, et fidelem habebimus retributorem. Ipse enim dicturus est inter cetera nobis: uenite, benedicti Patris mei, percipite regnum quod uobis paratum est ab origine mundi, quia nudus fui, et cooperuistis me . uestiamus nosmetipsos uirtutibus sanctis interius, quia nichil prodest uestibus uestire alium, et semetipsum uirtutibus re  linquere nudum. Sic enim debemus aliis misereri, ut non obliuiscamur nostri. Sic enim nos de opere misericordie sermo diuinus admonet dicens: Fili, miserere anime tue placens Deo. Ergo in quantum ualemus misereamur aliis, et solliciti nos semper misereamur nobismetipsis, ut pro aliis mercedem eternam, et pro nostra custodia premia consequamur perpetua.

16. Infirmum uisitare . uisitare debemus infirmos, quia in ipsis Dominum uisitamus. Ipse enim inter cetera nobis dicturus est misericordie opera: Infirmus fui, et uisitastis me. uisitemus et causa compunctionis infirmos, ut cum Paulo, Quis infirmatur, et ego non infirmor? , dicere possimus. uisitemus et causa uicissitudinis, id est,  ut cum fuerimus infirmi, uisitemur a sanis. uisitemus et gratia dilectionis, quia scriptum est: Non te pigeat uisitare infirmos, ex ipsis enim in dilectione firmaberis . Sed et ille infirmos uisitat qui monachis de sua substantia eleemosynas ministrat. De monachis enim scriptum est: Formice populus infirmus, qui parat in messe cibum sibi . Sed et ille ueraciter infirmos uisitat, qui uiduis et pupillis eleemosynas erogat. uidue enim et pupilli, qui sunt humiles et pauperes spiritu propter Dominum, procul dubio quia potentes non sunt, infirmi sunt in hoc mundo, et uisitationis adiutorio indigent in hoc seculo. De tali enim uisitatione apostolus ait: Religio munda et immaculata apud Deum et Patrem hec est: uisitare pupillos et uiduas in tribulatione  eorum, etc. . Est et alia infirmitas anime pro qua monachi debent inuicem se uisitare sepissime, illa scilicet de qua Dauid dicebat: Miserere mihi, Domine, quoniam infirmus sum, sana me, Domine . Et ut aduerteres de qua infirmitate diceret, addidit: Et anima mea turbata est ualde . Et alibi: Ego dixi: Domine, miserere mei, sana animam meam, quia peccaui tibi . Ergo ubicunque huius infirmitatis neuo uiderimus fratrem oppressum, tandiu illi uisitationis impendamus studium, donec ad salutis pristinum reuocetur statum; ut et infirmus corpore nostre uisitationis solatium, et infirmus in anima, donante Christo, remedium inueniat sempiternum. Infirmus dicitur non solum egrotus, sed etiam animo molestus et  contristatus.

17. Mortuum sepelire . Congrue autem postquam nobis precepit infirmum uisitare, precepit et mortuum sepelire, quia infirmo uisitatio, sepultura uero debetur mortuo. Scriptum est enim: Fili, in mortuo produc lacrymas, et quasi dura passus incipe plorare, et secundum iudicium conde corpus illius, et non despicias sepulturam eius . ualde enim a quibusdam mirandum uidetur, cur beatus Benedictus precepit monachis mortuum sepelire. Nunquid, aiunt, aut suum insepultum relinquere, aut alterius per uicos aut uillas ire poterunt monachi mortuos sepelire? Sed quia ista non conueniunt monachis, sermonis huius conuenientiam uideamus.  Mortuum enim dicitur peccatum, ut illud: Qui lauatur a mortuo, et iterum tangit mortuum, nichil proficit eius lauatio , id est, qui peninitendo lacrymis lauat peccatum, et iterum committit peccatum, nichil ei penitentie gemitus uel lacrymarum fusio generat fructus. Anima enim que peccauerit, ipsa morietur. Nam et illa puella, quam suscitauit Dominus in domo, peccatum significat latens in animo; et in illo quem foras portam Dominus substituit unico matris filio, peccatum anime iam egressum foras in publicum. Et Lazarus, quem idem Dominus suscitauit quatriduanum , iam multi temporis peccatum demonstrat commissum. De his ergo omnium generibus mortuorum usus sepeliendi debet esse omnium hominum, et maxime  monachorum. De hoc enim sepeliendi genere beatus Benedictus precepit monachis mortuum sepelire, id est, si fuerit sicut puella in domo, adhuc tamen in conscientia latens peccatum, ne in opere appareat ibi sepelire eum; et si iam fuerit in opere manifestum, sicut de illo unico matris filio legitur, iam foras portam elato, ne amplius crescens progrediatur, ibi finem accipiat, et cordis sepulcro condatur. Et si diuturno iam tempore per peccatum, et in omnibus in publicum manifestum, et a cunctis fuerit fetidum iudicatum, sicut de quatriduano Lazaro legitur, ne ultra in homine pullulans crescat, tandem mortificatum pariter et sepultum iaceat. Et hoc modo omnis monachus, et ad Dominum omnis conuersus, debet mortuum, id est, suum sepelire  peccatum.

18-19. In tribulatione subuenire: dolentem consolari . Hec quoque uirtus inter sanctos multum est necessaria monachos, uidelicet, ut alteri subueniat alter, et alter consoletur ab altero. Sicut scriptum est: Inuicem onera uestra portate, et sic adimplebitis legem Christi , id est, caritatem. Sine dubio enim et tribulato caritas subuenit, et dolentem caritas consolatur. Sciendum tamen quia aliquoties monacho tribulatio suscitatur exterius ab homine, aliquoties uero suscitatur a demone, aliquoties autem ipsius tantum proprio suscitatur a corpore. Unde et frequenter in tribulatione ualde necessariam habet fratris subuentionem, et non solum nobis in inuicem subuenire, sed et aliis in  quacunque necessitate positis subuentionis debemus auxilium ministrare. Secundum enim preceptum Apostoli debemus gaudere cum gaudentibus, et flere cum flentibus . Duobus enim modis omnis efficitur dolens, id est, aut per iacturam temporalium rerum, aut per damna spiritalium uirtutum. De hoc enim Salomon ait: Et addit scientiam, addit dolorem . De illo autem Iob dixit: Quid agam? Etsi tacuero, non quiescet dolor meus, etc. . Unus autem carnaliter dolet, alter uero spiritaliter. Unus do let quia terrenum amisit solatium, alius quia peccando copiam amisit uirtutum; unus dolet quia perdidit patrem et matrem, alius dolet quia superbiendo  humilitatem et luxuriando perdidit castitatem; unus dolet quia solatium parentum pariter amisit et subsidium rerum, alius quia peccando regnum pariter eternum amisit et premium; unus dolet quia terrenis pauper factus est rebus, alius quia pauper factus est uirtutibus; unus dolet quia despicitur a mundo, alius quia separatur a Deo. Et ideo, ne in dolore pereant, fratrum consolationem accipiant ambo. uisitent ergo monachi utrosque, quia eternam mercedem accipient ab utrisque.

20. A seculi actibus se facere alienum. Nemo, ait Apostolus, militans Deo implicat se negotiis secularibus, ut ei placeat cui se probauit . Hinc Dominus ait: Qui non dimiserit omnia que possidet,  non potest meus esse discipulus . Quisquis ergo a seculi actibus uult effici alienus, necesse est ut sacris obtemperando preceptis ipsi Domino efficiatur propinquus. Preceptum est enim Domini: Diuerte a malo et fac bonum . Proinde a seculi actibus alienus effectus ad conditorem suum illuminandus accedat monachus. Ipsum iugiter concupiscat, toto corde diligat, et pro illius amore omnes nociuas seculi actiones relinquat, et totam spem suam ex illius delectatione suspendeat. Quotidie in diuinarum litterarum se exerceat campo, et ibi se, quasi in speculo, diligenter conspiciat totum; et omnia que in se de secularibus actibus respuenda inuenerit, respuat; et que tenenda inuenerit, libenter et fortiter teneat; quod deforme inuenerit, componat;  quod pulchrum, excolat; quod sanum, seruet; quod infirmum, corroboret. Domini sui precepta infatigabiliter legat, inexplebiliter diligat, efficaciter compleat; et quod sibi cauendum quidue sectandum sit, ex eis instructus agnoscat. Futuris promissionibus credat, et a strepitu negotiorum secularium remotissimus uiuat. In studiis spiritualibus quibus diebus singulis melior ac melior fiat inuigilet. Amet otium sanctum, in quo exerceat anime sue negotium. Mortuum sibi deputet mundum, ac se mundi illecebris exhibeat crucifixum; eo aciem mentis intendat quo peruenire desiderat. Beatitudinem future uite ante oculos anime sue proponat et diligat; nec metuat aliquid temporale, nec cupiat, nec cupiditas intentionem mentis eius emolliat. Non  gaudeat de temporalibus omnino, nec lugeat, sed semper ad illam beatam et futuram uitam, ubi Dei substantiam, reuelata facie, uidere possit, extendat.

21. Nihil amori Christi preponere . Legimus in beati Antonii uita quod multos litigantes redegit in amicitiam omnibus dicens: Nihil debere ipsos preponere horum que sunt in mundo dilectioni Christi. Et Basilius ait: Unus prospectus sit tibi, fili: si uni Domino seruire desideras, omnimodo abscinde a te carnalem amorem, ne a te Dei excludat amorem. uere enim nichil amori Christi preponere debemus, id est, anteponere, uel preferre. Amor enim Christi caritas est. Nam amor cum prauus est, cupiditas uel libido uocatur; cum  uero rectus est, caritas uel dilectio dicitur. Christi enim est omne quod possumus: illo uiuificante uiuimus, illoque uegetante mouemur et sumus; illo nos prius diligente diligimus, diligens enim nos creauit et uiuificauit; nutriuit et custodiuit, et ad lauacrum regenerationis perduxit; renouauit, gubernauit, et ad intelligibilem etatem euexit: hec omnia nobis misericorditer et per dilectionem operatus est Deus. Aperi ergo, o monache, oculos cordis tui, et in tantum te a Iesu Christo cognosce dilectum, ut pro te eius sanguinem non dubites fusum. Suspende cor tuum ad dilectionem eius, et non modicum aut ex aliquo, sed ex toto corde, et ex tota anima, et ex tota mente tua dilige Dominum Deum tuum, ita ut nullius rei amorem preponas amori Domini tui,  ipso te docente, intellige. Ait enim: Qui amat patrem aut matrem plus quam me, non est me dignus . uere enim si Deum toto corde amamus, omnino amori eius nec parentum, nec filiorum amorem preferre debemus. Beata est ergo uirtus amoris Christi, que dilectio uocatur et caritas. Omnes enim diligit Deus, et quasi unius proximi in mentis arcano omnium amorem recondit. uere beata, que nutrit uirtutes et delet peccata, opprimit iram, recludit odium, expellit auaritiam, comprimit rixam et fugat omnia pariter uitia. Omnia tolerat, omnia credit, omnia sperat, inter opprobria secura est, inter iras placida, inter odia benigna, et in ueritate semper permanet firma. A prauis impugnationibus non uincitur, a raptoribus non diripitur, a latronibus  non furatur, ab incendio non crematur, inexpugnabilis manet, inexplicabilis durat, inconcussa perseuerat, incorrupta letatur. Ligamentum est enim omnium uirtutum, gluten est animarum, concordia mentium, societas electorum, et sanctorum exsultatio angelorum. Ne aduersitatibus frangatur, fortiter mentem roborat; ne prosperitatibus eleuetur, cor caute temperat. Teneat ergo istam necesse est tam clarissimam uirtutem beatus monachus in mente, et cum illa sit semper et cum illa maneat, cum illa surgat et cum ipsa pergat, et hic et in eternum cum illa semper letus perseuerans uiuat.

22-23. Iram non perficere. Iracundie tempus non reseruare . Inter iram et iracundiam ita distinguitur: ira presens est indignatio, que subito  ex aliqua commotione animi nascitur; iracundie uitium naturale est et perpetuum. Ergo iratus pro tempore concitatur, iracundus autem frequenter et leuiter irascitur; de quo scriptum est: Iracundus effodit peccata. Et Apostolus nos per iram peccare prohibet, dicens: Irascimini, et nolite peccare. Sol non occidat super iracundiam uestram; et nolite locum dare diabolo . Considera ergo, beate monache, quia qui per iram in fratrem expetit uindictam, in corde suo diabolo ad habitandum edificat locum, et Christo, qui uerus est sol, quantum in semetipso est, occasum preparat. Fuge ergo, auxiliante Deo, iram, et noli per iram fratri reddere uindictam. Attende diligenter quid nos Paulus admonens  dicat. Ait enim: Deponentes et uos omnem iram, et indignationem, et malitiam . Iacobus quoque dicit: Ira enim uiri iustitiam Dei non operatur . Salomon uero ait: Zelus et iracundia minuunt dies . Et alibi: Homo homini seruat iram, et a Deo querit medelam  Ipse dum caro sit seruat iram, et propitiationem petit a Deo uelocem et citam. Qui ergo tardus sibi fratrem reconciliat, tardius Deum sibi placat. Frustra enim propitiari sibi Deum querit, qui cito placare proximum negligit. Ipse quoque Dominus noster, totius Ecclesie sue decus et ornamentum, doctor et predicator, creator, rector et gubernator, ab ira nos in fratres omnino remouens ait: Omnis qui irascitur fratri suo, reus erit iudicio . Cauendum est  ergo maxime monachis qui ad supera feliciter uolunt scandere regna ad effectum suam perducere iram, sed magis mansuetos esse ad omnes oportet atque mitissimos. Et si iracundie furor eorum pulsauerit animum, fraternus amor comprimat illum. Fraterna dulcedo temperet iracundiam, fraterna caritas temperet animositatem, fraterna dilectio mitiget indignationem: grande enim uitium est iracundia. Per iram sapientia perditur, per iram iustitia relinquitur, per iram societas fraterna dissoluitur, per iram pacis concordia rumpitur, per iram lex ueritatis amittitur. Iracundie stimulis agitatum corpus totum tremit, lingua balbutit, uultus ignescit, cor palpitans tremulat, et oculi turbati caligant. Hec ergo ne tibi, monache, contingant, quantum uales,  refrena iram, et omnia cum tranquillitate et patientia, ut et hic te modeste et patienter gubernes, et in eternum anime tue possessor leteris.

24. Dolum in corde non tenere . Dolus enim dictus ab eo quod alter alium deludat. Aliud enim tenet in corde, aliud se simulat agere in opere. Est enim mentis calliditas, et occulta malitia blandis sermonibus adornata. Quod uitium quanto plus occultatur in corde, tanto amplius crescit in malignitate. Publicatum autem annichilatur atque sanatur. Quid est enim aliud dolum in corde tenere, nisi quodammodo demonem in mente recludere? Qui aliter a dolosa non expellitur mente, nisi fraterna dilectione. Scriptum est enim: Templum Dei estis, et spiritus Domini habitat in uobis . Ergo si uolumus Spiritus sancti templum fieri, dolus in corde nostro non lateat, sed magis publicatus decrescat, et fraternitatis in nobis amore crescente penitus euanescat. Cauendum est autem summopere monachis, ne in corde tenendo dolum, perdant habitatorem Spiritum sanctum. Cauendum ne desinant esse Spiritus sancti templum, et fiant, habendo dolum, demonis habitaculum. Non enim poterit cor unum Dominum retinere simul et dolum. Non enim Dominus dolosa, sed innocentia possidet corda. Non dolo pollutam, sed innocentem et puram diligit animam. Unde necesse est ut dimittamus in corde tenere dolum, et discamus ut nosmetipsos diligere proximos, ut et in presenti seculo mereamur  habitatorem Spiritum sanctum, et in futuro filiorum gloriam et hereditatem accipiamus eternam.

25. Pacem falsam non dare . Id est, osculum uel ueniam. Falsitas appellata a fando aliud quam quod uerum est. Negare enim uel maligno animo celare quod uerum est, falsitas est: sicut Iudas, qui signum pacis in dolum conuertit, et quia falsus confessor fuerat, et falsam pacem in Ecclesia figurabat. Quia de falsa pace diximus, que sunt uere pacis commoda uideamus. Et si pax uera est, serenitas mentis et tranquillitas animi, quam nos Apostolus hortatur habere dicens: Pacem sequimini, et sanctimoniam, sine qua nemo uidebit Deum . Ipse quoque Dominus in Euangegelio ait: Beati pacifici, quoniam filii Dei uocabuntur  . Et passioni iam proximus hoc nobis mandatum commendauit dicens: Pacem meam do uobis, pacem meam commendo uobis . Et addidit: Non sicut mundus dat, pacem do uobis , id est, non dolosam, non falsam, sicut Iudas et eius sequaces donant, quam et hic nobis beatus Benedictus inuicem dare uetat; sed ueram pacem ascendens in celum tenendam dedit, et in hereditatem sempiternam habendam reliquit. Quam si sincero corde tenere et sequi uoluerimus, filii Dei et heredes erimus Christi. Ergo si filii Dei et heredes Christi esse cupimus, in Christi pace uersemur. Pacificos enim esse oportet filios Dei, et humiles, mente mites, corde simplices, sermone puros, animo innocentes, affectu concordes, fideliter sibimet unanimiter  coherentes.

26. Charitatem non derelinquere . Charitas est perfecta dilectio in Deum et proximum, quam qui derelinquit, et Deum et proximum perdit. Hec enim uirtus dilectionis eternum complectitur amorem. Cui specialis secundum Apostolum inter uirtutes traditur principatus et cultus manens in eternum. Quam non derelinquere, nec solum debemus ad tempus habere, sed perpetim eam et feliciter debemus usque in eternum retinere, et nullo tempore nec ad momentum de nostra debemus mente deficere. Scriptum est enim: Omni tempore sint uestimenta tua candida, et oleum de capite tuo non deficiat . Oleum in capite est caritas in mente. A capite oleum deficit, cum caritas a  mente descendit. Hinc nos Petrus apostolus hortatur dicens: Ante omnia mutuam in uobis caritatem continuam habentes . Hinc Paulus ait: Charitas fraternitatis maneat in uobis . Debet ergo manere et permanere cum filiis Dei caritas, ut et in presenti uoluntatem Dei eos facere doceat, et cum illis feliciter in eternum permaneat. Charitas est enim recta uoluntas iuncta Deo, et inseparabiliter unita igne quodam Spiritus sancti: a quo et ad quem refertur incensa inquinamentis omnibus extranea, corrumpi nescia, nulli uitio obnoxia, supra omnia que carnaliter diliguntur excelsa, affectionum omnium potentissima, diuine contemplationis auida, in omnibus semper inuicta, salus morum,  mors criminum, uita uirtutum, uirtus pugnantium, palma uictorum, premium perfectorum; in peccatis mortuos suscitat, languentes sanat, perditos instaurat, spem desperatis inspirat, pacificas mentes inhabitat; fructuosa in penitentibus, leta in proficientibus, gloriosa in perseuerantibus, et operosa in omnibus omnino fidelibus; quam fides concipit, ad quam spes currit, cui profectus omnium seruit, ex qua quidquid est boni operis uiuit, sub qua obedientia crescit, per quam patientia uincit, sine qua nullus Deo placuit nec placebit, cum qua nec potuit aliquis peccare, nec poterit. Hec est caritas uera, quam nos non derelinquere, sed fortiter debemus tenere. Hec enim nobis uirtus super omnia necessaria est, que nos separat a diabolo, purificat a peccato,  reconciliat Deo. Quapropter nichil nobis peccata remanere possunt, nec aliquid boni deerit, si nobis bonorum omnium caritas magistra adfuerit. Quoniam si secundum Apostolum caritas patiens est, benigna est, non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati, omnia suffert, omnia credit, omnia sperat, omnia sustinet , omnibus in quibus fuerit hec bona que habet impertit. Et quid illis esse potest in hac uita perfectius, qui tantis abundant caritate in se regnante uirtutibus?

27. Non iurare, ne forte periuret . Non est contra Dei preceptum iurare, quia ille dixit:  Per nomen meum iurabitis; sed dum uelum iurandi facimus, periurii crimen incurrimus. Necesse est ergo ut nunquam iuret qui periurare timet. Scriptum est enim: Iurationi non acquiescat os tuum . Et, uir multum iurans replebitur iniquitate . Et Iacobus apostolus ne iuremus fortiter nos admonet, dicens: Ante omnia, fratres, nolite iurare, neque per celum, neque per terram, neque aliud quodcunque iuramentum. Sit autem sermo uester est est, non non, ut non in iudicium incidatis . Et Dominus noster iehsu Christus, salus omnium et Saluator, qui omnes uult saluos fieri, et a malo periurii liberare, admonet nos dicens: Non iurabitis per celum, quia sedes Dei est: neque per terram, quia scabellum pedum eius est: neque per  caput uestrum iurabitis, quia non potestis unum capillum album facere, uel nigrum: sed sit sermo uester est est, non non, et quod amplius est, a malo est . Qui autem non iurat, non peccat, et longe est a peccato. Si offenderit lapsus deorsum, ruit, et excipitur a pena periurii. Ergo falsa iuratio exitiosa est, uera iuratio periculosa. Nulla iuratio sana est et secura. Dixit aliquis: Non est iuratio quando dico, Testis mihi Deus est, et Testem inuoco Deum, uel his similia. Quid est autem iurare, nisi Deum inuocare, et ius Deo reddere? Quid est dicere, Testis mihi Deus est, nisi iurare per Deum? Ipse enim Deus, per quem iurat, inuisibilis est. Iurauit per inuisibilem, feritur pena inuisibili. Nam et  apostolus, quando ait, Ante omnia nolite iurare , cautos nos fecit aduersus linguam nostram, ut attendamus et uigilemus, ne subrepat nobis consuetudo iurandi. Ante omnia, inquit, ut te aduersus consuetudinem iurandi intentissimum redderet, ut omnia tu inspiceres, et omnes motus lingue tue diligentissime custodires. Sequitur: ut non in iudicio decidatis. Ideo, inquit, uos a iurationis culpa compesco, ne frequenter uera iurando aliquando etiam in periurium decidatis, sed eo longius a periurandi uitio stetis, quo nec uera deierare nisi proxima necessitate uelitis. Sed et ille sub iudicium reatus decidit, qui etsi nunquam periurat, crebrius tamen quam opus est deierat, quia nimirum ipsa superflua locutionis otiositate delinquit, offenditque  iudicem, qui et inutile uerbum et iuramentum omne uetuit.

28. ueritatem ex corde et ore proferre . Multi aliud tenent in corde, aliud proferunt ex ore. Et cum sint illi uanitate decepti, alios fallaciter decipere gestiunt. Et quia non est in ore eorum ueritas, ideo cor eorum uanum est. Monachus autem qui Christi uestigia puro corde sequi desiderat, qui dixit: Ego sum uia, ueritas et uita , ueritatem debet in corde tenere, et eam simpliciter ex ore debet proferre: quia ille dicitur in tabernaculo Domini habitare, et in monte sancto eius requiescere, qui loquitur ueritatem in corde suo, et non agit dolum in lingua sua. Tunc dolus fit in lingua, quando et in corde celatur ueritas et ex ore sonat fallacia.  uanitas est enim et magna miseria aliud tenere in corde, et aliud fratri proferri sermone. uanitati enim humana subiecta est creatura, et ideo non stat in ueritate ficta, sed semper ad fallendum proximum prona. Monachi autem, quos Dominus de fallacia et uanitate seculi huius dignatus est segregare, ueritatem debent ex corde et ore proferre. Semper enim in corde eorum ueritas habitet, et in ore eorum necesse est ut ueritas sonet. In cogitatu ueritas, in sermone ueritas, in facto ueritas, et in omnibus, per omnia, illorum actionibus necesse est ut resplendescens luceat et semper in eis fixa permaneat. Est enim in angelis ueritas, in patriarchis et prophetis ueritas, in apostolis et uirginibus ueritas, in martyribus et confessoribus ueritas, et in omnibus habitantibus  in celo ueritas, et in omnibus sanctis commorantibus in mundo ueritas. In his autem et cum his omnibus semper est Dominus noster iehsu Christus, qui est uia, ueritas et uita, et omnium sanctorum salus et gloria .

29. Malum pro malo non reddere . Secundum preceptum sancte Regule, obliuionem omnino debent monachi fugere, et quid illos per ministros suos Spiritus sanctus admoneat, diligenter audire. Neque enim decet auditorem obliuiosum, sed factorem operis esse monachum. Audiamus ergo non solum aure corporis, sed etiam mentis, et operibus exsequamur quid nos per Petrum apostolorum principem admonet, dicens: Estote, inquit, misericordes,  humiles, non reddentes malum pro malo . uides ergo quia in reddendo malum pro malo, et misericordie opus et humilitatis amittis officium. Scriptum est enim: Noli uinci a malo, sed uince in bono malum . uincitur a malo, qui malis prouocatus reddit malum. In bono autem uincit malum, qui acceptis malis reddit bonum. Ille enim dicitur uicisse alium, qui eum ad suam adduxerit partem. Si ergo te fecerit sibi reddere uicem, ille te uicit faciendo sibi similem. Paulus quoque apostolus ait: Nolite esse prudentes apud uosmetipsos, nulli malum pro malo reddentes . Si malum inferre peccare est, reddere malum pro malo iustum non est, sed simile peccatum est ac grauius. Nam ille qui prior malum intulit, forsitan non meditando,  sed subito fecit. Qui autem reddit malum pro malo, uoluntarie et meditando reddit. Iterum scriptum est: Non uos defendentes, karissimi, sed date locum ire . Ille locum dat ire, qui se non ulciscendo defendit, qui conuicio conuicium non reddit, qui manui manum non ingerit, qui iniurie iniuriam non facit, alapam pro alapa non reddit, sed ad accipiendum alteram maxillam preparat, et omnia que illi aduersa acciderint in patientia tolerat. Unde et sequitur:

30. Iniuriam non facere, sed et factam patienter sufferre . Iniuria est contumelia, conuicium uel quelibet iniustitia. Dicta autem iniuria eo quod contra iuris ordinem fiat. Multis enim modis iniuriam facere hominibus solent homines. Aliquoties autem  conuiciis lacescentes, aliquoties accusationibus suggillantes, aliquoties manibus impingentes et exspoliantes, aliquoties uero etiam percutientes. Quas monachus uel omnino omnis catholicus Christianus non solum aliis non facere, sed etiam ab aliis illatas patienter etiam cum dolore debet sufferre. Scriptum est enim: In dolore sustine, et in humilitate tua patientiam habe, quia in igne probatur aurum, et reliqua . Ut ergo probetur in monacho patientie uirtus, appareat in iniuriarum tolerantia fortissimus, quia, ut dictum est, sicut in fornace ignis probatur aurum, ita in tribulationis camino probatur monachus, Paulo teste, qui ait: Scientes quia tribulatio patientiam operatur, patientia autem probationem, probatio uero spem, etc. . Petrus uero ait:  Ut probatio fidei uestre multo pretiosior sit auro, quod per ignem probatur . Dominus quoque in Euangelio ait: In patientia uestra possidebitis animas uestras . Salomon quoque ait: Doctrina uiri per patientiam noscitur . Paulus quoque ait: Consolamini pusillanimes, suscipite infirmos, patientes estote ad omnes . Iacobus namque dicit: Patientia autem opus perfectum habemus, ut sitis perfecti et integri, in nullo deficientes . Et alibi: Tanquam aurum in fornace probauit illos, et quasi holocausta accepit illos ; quia nimirum quos in camino tribulationis probauerit, hos in gaudio retributionis quasi placabilem hostiam assumit. Sicut enim aurum in fornace clausum examinatur,  probatum autem foras, cuius sit fulgoris, apparebit, ita bonorum monachorum constantia in seculo contemptibilis uidetur, sed ubi tempus retributionis aduenerit, quante fuerint facile apparebit. Ergo ut animas nostras possidere ualeamus, uirtutem patien tie fortiter teneamus. Et ut perfecti et integri possimus in omnibus nostris actionibus esse, patientes simus ad omnes in nullo deficientes. Magna est enim uirtus patientie, que ledentem se non ledit, sed diligit; que iniurianti iniurias remittit, non reddit; cui nocere potest non nocet, sed parcit. Patientia est, que nos Deo commendat et a malis omnibus in mente tutos conseruat. Ipsa est uirtus, que iram temperat, linguam refrenat, mentem gubernat. Ipsa est, que pacem custodit, disciplinam moderate agit,  libidinis impetum fortiter frangit. Ipsa est, que furoris uiolentiam comprimit, incendium simultatis exstinguit, cercet potentiam tyrannorum, refouet inopiam pauperum. Ipsa est, que facit humiles in prosperis, et fortes in aduersis. Ipsa tentationes expugnat, persecutiones tolerat, et ut tenere possimus uiam, Christus nos moderate et iuste gubernat. Hanc ergo amare, hanc diligere, et cum gaudio, et totis uiribus amplecti debent, non solum monachi, sed et omnes catholici Christiani.

31. Inimicos diligere . Quia filii Dei sumus, Patrem nostrum, in quantum possumus, imitari debemus. Ille enim inimicos dilexit, quando pro ipsis crucifigentibus se orauit dicens: Pater, ignosce illis, quia nesciunt quid faciunt . Et nobis diligere  inimicos et orare pro illis precepit, ubi ait: Diligite inimicos uestros, bene facite his qui oderunt uos, et orate pro persequentibus et calumniantibus uobis, ut sitis filii Patris uestri qui est in celis . Diligamus ergo inimicos, quia Deus noster, cum adhuc inimici essemus, prior nos dilexit, et per sanguinem Filii sui nos reconciliauit. Commendat autem Deus, ait Apostolus, suam caritatem in nobis, quoniam cum adhuc peccatores essemus, id est, inimici, Christus pro nobis mortuus est, nos reconcilians Deo . Grandis enim et spiritalis est uirtus diligere inimicos, quam nullus hominum habere potuit, potest uel poterit, nisi cui illam bonorum omnium dederit Deus. Diligamus ergo inimicos, sicut precepit Deus, et humanitatem illis, in quantum possimus,  prebeamus. Scriptum est enim: Si esurierit inimicus tuus, ciba illum; si sitit, potum da illi, et reliqua . Tunc enim uerissime inimici dilectio custoditur, cum nec de ruina illius gaudemus, nec de profectu tabescimus. Magna est inimicorum dilectio et ualde ardua, sed implentibus se eterna preparat premia. Inimicorum ergo dilectio nos Dei filios et angelorum efficit socios; nobis de inimicis facit amicos, et de contrariis charos, et de odiosis dilectissimos fratres. Hec nos fraternitati sociat et in eternum inseparabili caritate conglutinat, ut et hic unanimiter in fraterna dilectione uiuamus, et in eternum pariter conregnemus. Inimicorum ergo dilectio, quantum in peragendo grauior, tantum erit  in retributione felicior; quantum in adimplendo angustior, tantum erit in recipiendis muneribus largior; quantum hic laboriosa, tantum in futuro erit sine dubio gloriosa. Ipsa enim nos inimicorum dilectio separat a mundo, et coniungit fehciter Deo; ipsa nos ab actionibus secularium discriminat hominum, et sanctorum pariter iungit et angelorum consortio.

32. Maledicentes se non remaledicere, sed magis benedicere . Et in hoc nobis impossibile uideatur implere, Paulus exemplo suo nos admonet, dicens: Maledicimur, et benedicimus, persecutionem patimur, et sustinemus . Petrus quoque princeps apostolorum hortando nos precipit, dicens: Non reddentes malum pro malo, nec maledictum pro maledicto, sed e contrario benedicentes, quia in hoc  uocati estis, ut benedictionem hereditate possideatis . Qui enim in hereditate uult possidere eternam benedictionem, inimicum benedicere debet, non maledicere. Grande enim et non paruum est malum maledicentem se maledicere. Leue enim illud a leuibus uidetur hominibus, sed inter grauia crimina illud Apostolus computat, ait enim: Neque ebriosi, neque fornicarii, neque maledici, regnum Dei possidebunt . Graue enim, ut diximus, maledictio peccatum est, quod possessionem regni adimit, et in inferni tartarum hominem mergit, et ut uaporem fumi in igne eterno perimit. Scriptum est enim: Ante ignem uapor et fumus, et ante sanguinem maledicta et contumelie . Maledictio enim ubi sedule sederit, de filiis Dei facit filios ire, et de  heredibus facit extraneos, et de iniustis facit iniustos. Tollit celorum regnum et mergit in tartarum. Sanctorum tollit gloriam et inferni premit in foueam. Suam Christo tollit nuptam et diabolo tribuit animam. Sic enim scriptum est: Dum maledicit impius diabolum, maledicit animam suam . Hic enim ostendit Scriptura quia diabolus maledici anima est. Dominus autem nobis non ad maledicendum, sed potius ad benedicendum os concessit et linguam. Nos autem, sicut Iacobus apostolus ait, ex ipsa benedicimus Dominum, et patrem, et ex ipsa maledicimus homines, qui ad similitudinem Dei facti sunt, et ex ipso nostro uno ore procedit maledictio et benedictio . Sed quid ait idem apostolus audiamus: Non oportet, inquit, hec ita fieri, fratres. Nunquid  fons de eodem foramine emanat dulcem et amaram aquam ? Ac si diceret: Sicut dulcis et amara aqua non potest de una simul fontis manare uena, sic benedictio et maledictio de una simul non potest emanare cordis rima. Sed quicunque sic Deum benedicere orando uel predicando consueuit, ut maledicere hominem non cessauerit, sine dubio dulcedinem benedictionis eius amaritudo maledictionis consumit. Sed quantum malum est maledictionis uitium, tanto magis est benedictionis bonum officium. Per illud enim maledictionis conqueritur pena, per istud benedictionis gratia et gloria. Per illud opprobrium in inferno, per istud in celo premium accipitur sempiternum.


33. Persecutiones pro iustitia sustinere . Dominus in Euangelio ait: Beati qui persecutionem patiuntur propter iustitiam, quoniam ipsorum est regnum celorum. Non dixit propter iniquitatem suam patiuntur persecutionem, sed signanter addidit, propter iustitiam. Multi enim propter sua peccata persecutionem patiuntur, sed nec iusti, nec beati dicuntur. Sed illi soli tantum iusti habentur qui persecutionem propter iustitiam patiuntur. Hinc Petrus apostolus ait: Sed et si quid patimini propter iustitiam, beati eritis . Non solum, inquit, nil nocet, qui uobis bonum facientibus mala irrogat, sed etiam, uos cum hostis insequitur propter bona que facitis, causam uobis maioris beatitudinis subministrat, et patientie uestre uires corroborat. Item Petrus ait:  Melius est enim benefacientes, si uelit uoluntas Dei, pati, quam malefacientes . Hec sententia illorum stultitiam eleganter arguit, qui cum pro culpis arguuntur, uel etiam pro suis factis dignis penis cercentur a fratribus uel senioribus, patienter omnino tolerant. Sed si absque culpa uel uerborum contumelias, uel aduersa queque patiuntur a proximis, mox ad iracundiam prorumpunt, et qui hactenus uidebantur innoxii per impatientiam et murmurationem se noxios reddunt; nescientes quia melius esset illis ut pro iustitia quam pro iniquitate sua paterentur iniurias. Qui ergo iustus patitur, Christum imitatur; qui uero pro suis factis flagellis corrigitur, latronem, qui in cruce Christum cognouit, et post crucem paradisum intrauit cum Christo. Qui autem nec inter  flagella desistit a culpis, sinistrum imitatur latronem, qui propter peccata ascendit in crucem, et post crucem ruit in tartarum. Ergo multo melius est quamlibet in presenti seculo innocentem et pro iustitia pati persecutionem, et in futuro cum filiis Dei laboris sui accipere retributionem, quam cum peccatoribus peccatorem flagellari, et post mortem cum reprobis reprobum in infernum mergi.

34. Non esse superbum. Per Ieremiam prophetam ad superbum Dominus comminatur, dicens: Ecce ego ad te, superbe, dicit Dominus exercituum, quia ueniet dies tuus tempus uisitationis tue, et cadet superbus, et corruet, et non erit qui suscitet eum, et succendam ignem in urbibus eius, et deuorabit omnia in circuitu eius . Et alibi scriptum  est: Perdet Deus memoriam superborum, et non relinquet memoriam humilium . Nam et de ipsa superbia sic loquitur diuina Scriptura: Odibilis, inquit, coram Deo et hominibus superbia. Qui autem tenuerit illam, adimplebitur maledictionibus . Et, Initium omnis peccati superbia . Non ait alicuius, sed omnis peccati, ut euidenter ostenderet ipsam esse peccatorum omnium causam; quoniam non solum peccatum est ipsa, sed etiam nullum peccatum fieri potuit, potest aut poterit sine ipsa. Superba uoluntas facit Dei precepta contemni, humilis custodiri. Superbia ex angelis demones fecit, humilitas homines sanctis angelis similes reddit. Illa rebelles diabolo subdit, hec humiles Christo coniungit.  De superbia namque sequuntur hereses, schismata, detractiones, inuidia, uerbositas, iactantia, contentiones, animositates, ambitio, elatio, presumptio, uanitas, inquietudo, mendacium, periurium, et cetera multa mala. Iam nunc uideamus quibus indiciis possit superbia deprehendi. Omitto illos quos ipse habitus et incessus superbos ostendunt, quorum erecta ceruix, facies torua, truces oculi et sermo terribilis nudam superbiam clamant. Illos tantum dolens ostendo, atque eorum exempla cauenda denuntio, quos iam conuersos et aliquantulum proficientes superbia occulte captiuat, quos in profundum malorum fraudulenta damnatione precipitat, et ne inde unquam exsurgant iugiter calcat. Hi sunt qui seniorum suorum non obseruant imperia, sed iudicant.  De suis negligentiis obiurgati aut rebellant insolenter, aut murmurant. De loco superiore disputant, preferre etiam se melioribus imprudenter affectant, simplicitatem spiritalium Patrum exaggerant, suas sententias procaciter iactant, non seruant senioribus in obsequio reuerentiam, in sermone modestiam, nec in moribus disciplinam. Habent in intentione pertinaciam, in corde duritiam, in sermocinatione iactantiam; in humilitate fallaces, odio pertinaces, subiectione impatientes; omnibus bonis odibiles, ad opus bonum pigri, ad obsequium duri, ad loquendum quod nesciunt prompti; temerarii in audiendo, clamosi in loquendo, effrenati in cachinno. Hec sunt superbie grassantis indicia, quibus Deus offenditur et recedit, diabolus inuitatur ut ueniat;  his malis omnibus diabolus pastus exsultat, superbas mentes intrat, ut teneat, erigat, elidat; fouet ut perdat; tenet, ut possideat et omnia mala per illos exerceat. Superbie autem gemina est differentia: una que spiritales pro uirtutibus superbientes deiicit; altera carnalis, que erga seniorum imperia inobedientes reddit. Alius namque ex rebus secularibus possidet, quos ex uirtutibus extollit spiritalibus. Dicta autem superbia, quia super uult quod est.

35. Non uinolentum . uinolentus dicitur, qui et satis bibit, et difficile inebriatur. Hinc Isaias ait: ue! qui potentes estis ad bibendum uinum, et uiri fortes ad miscendam ebrietatem . Hinc sapiens quidam dicit: Multos exterminauit uinum, quod multum potatum, irritationem, et iram, et ruinas  multas facit. Amaritudo anime, uinum multum potatum. uinum in iucunditate creatum est, non in ebrietate: sanitas est corporis et anime sobrius potus: ebrietatis uero animositas, imprudentis offensio . Ebrietas autem perturbationem gignit mentis; furorem cordis et flammam suscitat libidinis, et ita mentem alienat, ut ubi sit nesciat. Unde et malum non sentitur quod per ebrietatem committitur. Hinc beatus Basilius ait: Multi per uinum a demonibus capti sunt. Nec est aliud ebrietas quam manifestissimus demon. Hinc Propheta ait: Fornicatio et ebrietas auferunt cor . Quibus Iel propheta quasi in alienatione mentis dormientibus clamat, dicens: Expergiscimini, ebrii, et flete, omnes qui bibitis uinum  in dulcedine, quoniam periit ab ore uestro .

36. Non multum edacem . Quanto amplius edacitas carnalis cibi nimia implet uentrem, tanto a uirtutibus spiritualibus uacuam facit mentem. Quanto magis corpus edax pinguescit, tanto anima a uirtutibus ieiunans languescit. Edacitas autem carnem facit obesam et mentem uacuam, fortia corporis membra, et languidam facit animam. Edacitas parit pigredinem, pigredo immittit soporem, sopor negligentiam. Negligentia uero generat maledictionem, sicut scriptum est: Maledictus omnis qui facit opus Domini negligenter . Edacitas uero nimia generat crapulam, crapula autem parit somnolentiam. Somnolentus non amat uigilias, nec tempore congruo Deo cantat psalmodiam. Mentem  ad celum nec erigit, nec ad compunctionis gratiam ascendit, nec ad contemplationis sublimia eleuat animam. Tardus est ad orationem, fastidiosus in lectione, durus ad Domini uerbum intelligendum, piger senioribus ad obediendum, et in omnibus bonis tepidus ad operandum. Sed quia non uult Regula monachum multum edacem nec uinolentum, itaque uult in omnibus temperatum. Generalis enim, ut beatus ait Ephrem, hic continentie modus est ut secundum capacitatem uirium, uel corporis, uel etatis, tantum sibimet cibi uel potus unusquisque concedat, quantum sustentatio carnis, non quantum desiderium saturitatis exposcit. In utraque enim parte sustinebit magnum detrimentum quisquis inequaliter tenens nec uentrem ieiuniorum ariditate constringit,  nec escarum nimietate resoluit. Mens enim uoracitatis nimietate pressa emittere ad Deum preces non poterit puras. Sancti quandiu in hac uita habitant pro desiderio regni celorum corpus aridum portant. Unde et Psalmista ait: Sitiuit in te anima mea quam multipliciter, et caro mea . Tunc enim caro Deum sitit, quando per abstinentiam arescit. Nam spernitur, ut supra dictum est, ieiunium, quod in uesperum repletione ciborum reficitur. Neque enim reputanda est abstinentia, ubi fuerit uentris saturitas obsecuta. Non est ergo corpori adhibenda immoderata abstinentia, ne dum amplius grauatur inedia, quod bonum agere cepit, non perficiat. Sed discrete carnis est moderanda materies, ne aut integre exstinguatur aut immoderate laxetur. Corporis  enim debilitas uires anime frangit, et ingenium mentis marcescere facit. Nam quidquid cum temperamento fit, salutem corporis et anime nutrit.

37. Non somnolentum. Post castigationem autem edacitatis et uinolentie congrue sequitur castigatio somnolentie. Sicut enim non uult regula multum edacem et uinolentum, sic non uult monachum somnolentum. Sicut enim miles multo onere pregrauatus prepeditur ad bellum, ita impeditur monachus ad uigilias multarum satietate escarum grauatus. Non enim possumus uigilare, cum dapibus fuerit uenter noster onustus, sed oppressi somno uigiliarum fructus amittimus, et maxime detrimentum anime nostre acquirimus, et egestatem uirtutum spiritualium  et paupertatem pariter sustinemus, sicut scriptum est: Usquequo, piger, dormis? quando consurges a somno tuo? Paululum dormies, paululum dormitabis, paululum conseres manus, ut dormias, et ueniet tibi quasi uiator egestas, et pauperies quasi uir armatus . Item, Noli diligere somnum, ne te egestas opprimat; aperi oculos tuos, et saturare panibus . Cauere debemus ne ipsa anima nostra dormiat. Somnus anime est obliuisci Deum suum. Quecunque anima oblita fuerit Deum suum, dormit; ideo dicit Apostolus: Surge, qui dormis, et illuminabit te Christus . Monachus autem somnolentus in operibus suis mollis est, tepidus et dissolutus. De quo scriptum est: Qui mollis et dissolutus est in opere suo, frater est sua opera dissipantis .  E contrario de forti operario scriptum est: Qui operatur terram suam, saturabitur panibus , id est, qui in uita sua subiicit corpus suum, et in Dei seruitutem redigit, ut illi placeat operando cui se subdidit obediendo, post solutionem corporis satiabitur, premium sempiternum accipiendo. In bonis enim operibus monachus fortis esse debet et doctus, robustus et ualidus, non mollis et dissolutus. Hinc Isidorus ait: Qui non rigida intentione monachi professionem sectantur, quanto superni amoris propositum dissolute appetunt, tanto procliuius ad mundi amorem denuo reducuntur. Nam professio non perfecta presentis uite repetit desideria; in quibus etsi nondum se monachus alliget opere, iam tamen alligat cogitationis amore.


38. Non pigrum . Id est, non tardum, uel lentum, non tepidum uel desidiosum. Dictus autem piger, quasi pedibus eger: est enim tardus ad incedendum. Quod nomen per usum transit et ad animam, ut pigra dicatur, cum fuerit desidiosa. In Prouerbiis enim scriptum est: Desidia occidit pigrum, noluerunt enim quidquam manus eius operari . Item ibi scriptum est: uult et non uult piger; anima autem operantium impinguabitur . Recte pigri uocabulo denotatur, qui uult regnare cum Christo, et non uult operari pro illo. Delectant premia eterna, et refugit laboriosa opera. uult habere otium temporale, et eternam uult accipere mercedem. Anima autem operantium pro Domino eterno impinguabitur muneribus sempiternis  in regno. Qui enim hic piis pro Domino insudant laboribus, celesti accepta refectione gaudebunt, et illam desiderabilem uocem Domini audient dicentis: uenite ad me, omnes qui laboratis et onerati estis, et ego reficiam uos . Item scriptum est: In lapide luteo lapidatus est piger, et omnes loquentur super aspernationem illius . Item ibi: Pigredo immittit soporem . Piger enim dicitur omnis desidiosus, qui recte sentiendo quasi uigilat, quamuis nichil operando torpescat. Sed pigredo soporem immittit, dum recte sentiens uigiliam non bene operando amittit. Item scriptum est: Propter frigus piger arare noluit . Propter frigus quippe piger non arat, dum desidie torpore prefractus,  agere bona dissimulat. Et cum parua aduersa metuit operari, maxima pretermittit. De quo bene subditur: Mendicabit estate, et non dabitur ei . Quia monachus qui nunc in bonis operibus non laborat, in futuro seculo nichil accipiens quasi estate mendicat. Hinc scriptum est: Per agrum hominis pigri transiui, et ecce totum repleuerant urtice, etc. . Quid est per agrum pigri hominis transire, nisi cuiuslibet uitam negligentis monachi inspicere et eius opera considerare; quam urtice uel spine replent, quia in corde negligentium monachorum terrena desideria et compunctiones pullulant uitiorum.

39. Non murmurosum . Aut enim murmurat monachus contra Domini flagella,  aut contra sibi a senioribus impositam disciplinam, aut contra iniunctam sibi a maioribus obedientiam, aut solummodo proprii uentris ingluuie. Qui si auditor obliuiosus non esset, de his omnibus consolationem Scripturarum audisset, et non murmurasset. Dicit enim Scriptura: Flagellat Deus omnem filium quem recipit . Item dicit: Fili mi, disciplinam Domini ne abiicias, quia qui diligit disciplinam, diligit scientiam . Item dicit: Melior est obedientia quam uictima . Debet ergo monachus has omnes Scripturarum auctoritates attendere, et ita sine murmuratione uiuere, ut non in murmurationis incurrat malum, et laboris sui perdat premium. Hinc nos cum magno terrore Apostolus prohibet murmurare dicens: Neque  murmuraueritis, sicut quidam murmurauerunt, et a serpentibus perierunt . Ac si diceret: Et custodite uos a murmurationis malo; quia sicut illi qui in eremo murmurauerunt contra Dominum, et morsibus serpentum dilaniati interierunt, ita et uos a morsibus dilacerati demoniorum peribitis, nisi uos a murmurationis malo custodieritis. Hinc iterum scriptum est: Custodite ergo uos a murmuratione, que nichil prodest . Nihil enim prodest monachis iniusta murmuratio, quia de inobedienti et contentioso procedit animo. Se enim murmurando condemnat, et illum aduersus quem murmurat, non emendat. Murmurando enim magistrum incusat, et sibi penas multiplicat. Et si etiam peregerit murmurando opus iniunctum, non sibi laboris premium,  sed anime acquirit detrimentum. Sic enim in hac eadem beati Benedicti scriptum est Regula: Nam cum malo animo, inquit, si obediat discipline, et non solum ore, sed etiam in corde si murmurauerit, etiamsi impleat iussionem, tamen iam acceptum non erit Deo, qui cor eius respicit murmurantis, et pro tali facto nullam consequitur gratiam, imo penam murmurationum incurrit, si non cum satisfactione emendauerit.

40. Non detractorem . Id est, non defamatorem, reprehensorem uel uituperatorem. Detrahere enim dicitur, qui bonum mutat in malum. Nam qui dicit malum esse quod malum est, non auctor detractionis, sed amicus dicendus est ueritatis,  In eo enim quod uirtutes eligit et uitia damnat, diuine per omnia uoluntati obtemperat. Ipse enim Dominus ait per Psalmistam Dauid: Detrahentem proximo suo hunc persequebar . In tantum ergo non oportet consentire detrahenti, ut etiam, quantum in nobis est, consentiamus Domino, et una cum illo proximi persequamur detractorem, prouidentes in utroque utilitatem, nostram uidelicet et illius qui detrahit, ut nec nos libenter audiamus, nec illum peccare laxemus. Maius enim peccatum est, si fieri potest, detrahere, quam fornicari. Qui enim fornicatur, se tantum occidit. Qui uero detrahit, et se et consentientem sibi in mortis foueam mergit. Hinc in Prouerbiis scriptum est: Remoue a te os prauum, et detrahentia labia sint procul a te  . Quod duobus modis intelligi potest, id est, et os nostrum ne loquatur aliquid prauum, et labia nostra ne detrahant proximo, omni seruemus custodia. Et alios quoscunque huic uitio uiderimus deditos, non consentiendo proximos, sed a nobis procul expellendo faciamus alienos, ne utrique in detractionis uitio pereamus, quia scriptum est: Fili, time Deum, et cum detractoribus ne commiscearis, quoniam repente consurgit predictio eorum et ruina utriusque , id est, et eius qui detrahit et eius qui detrahenti consentit. Scriptum est: Si mordeat serpens in silentio, nichil eo minus habet qui occulte detrahit . Hinc Iacobus ait: Nolite detrahere alterutrum, fratres mei, quia qui detrahit fratri, aut qui iudicat fratrem suum, detrahit legi et  iudicat legem .

41. Spem suam Deo committere . Spes enim dicitur bonorum exspectatio futurorum, que exprimit humilitatis affectum et sedule seruitutis obsequium. Spes autem uocata, quod sit progredienti pes, quasi est pes. Unde e contrario dicta desperatio; deest enim illi progrediendi facultas, quia, dum quisque peccatum amat, futuram gloriam non exspectat. Beatus est enim ille qui spem suam Deo committit, et in eterna felicitate et gloria ponit. Beatus est cuius spes, ut in eternum uiuat, in Domino posita iugiter perseuerat. Hinc Psalmista ait: Mihi autem adherere Deo bonum est, ponere in Domino spem meam . Ille enim bene adheret Deo qui spem suam ponit in illo, quia nichil potest  esse beatius quam illi omnia committere qui nouit suis cultoribus futura prestare. Hinc Apostolus ait: Spe gaudentes . Sed ille omnino de spe celesti debet gaudere, quia auxiliante Deo iam prauum cessat agere. Nam qui malum agere non desistunt, uana spe decepti indulgentiam a Deo et uitam eternam requirunt; quam recte querent, si ab actione praua cessarent. Omnis quippe iustus spem et formidinem debet habere, et nunc illum ad gaudium eternum spes erigere, nunc debet ad formidinem gehenne terror addicere. Timeat ergo monachus Dominum, et sperans in eo iugiter imploret auxilium, quia scriptum est: Qui timent Dominum sperauerunt in Domino, adiutor eorum et  protector eorum est . Cingi se cingulo quasi iustitie de misericordia postulet, et de uenia non desperet, quia scriptum est: Sperantes autem in Domino misericordia circumdabit . Fide recta et sanctis operibus adhereat Deo, et dicat: Spes mea Dominus a iuuentute mea . Et, Memor esto uerbi tui seruo tuo, in quo mihi spem dedisti: quia melius est sperare in Domino quam sperare in homine.

42. Bonum aliquod in se cum uiderit, Deo applicet, non sibi . Quidquid enim boni monachus in se uiderit, Deo applicet, dicit, id est, Deo tribuat, Deo exinde gratias agat, et non suum illud dicat, sed Dei esse cognoscat. Omnia enim bona que ab hominibus habentur, a solo Deo ministrantur. Deus  enim spiritus est: Et alii per Spiritum datur sermo sapientie, alii sermo scientie, alii genera linguarum, alii interpretatio sermonum , et cetera his similia ab uno sanctis conceduntur Domino, cui iugiter gratias agere debet omnis homo. Si enim omnia bona a Domino accepimus, non nobis, sed illi de omnibus gratias agere debemus. Quid enim habes, o homo, ait Apostolus, quod non acceperis? Melius ergo, qui gloriatur, in Domino, non in se glorietur, sicut scriptum est: Fili mi, in timore Domini sit gloriatio tua . Cum autem dixisset: Scio et humiliari, et abundare, et satiari, et esurire, et penuriam pati , addidit: Omnia possum in eo qui me confortauit . Sibi enim nichil tribuit, quia omne se posse non in suis uiribus,  sed in illo qui eum confortabat, esse cognouit. Et in alio loco cum diceret: Plus omnibus laboraui, ut non illud sibi applicaret, sed Deo, addidit: Non ego, sed gratia Dei mecum . Deo enim debemus quod sumus, quod uiuimus, quod intelligimus, quod homines sumus, quod bene et iuste uiximus, quod recte et catholice intelligimus, Deo per omnia debemus. Nostrum enim nichil est nisi peccatum et malum quod operati sumus. Unde et sequitur:

43. Malum uero semper a se factum sciat, et sibi reputet . Quidquid ergo in se malum inuenerit monachus factum, a se illud ueraciter credat inuentum, aut a diabolo instigatum, non a Deo creatum: quia Deus malum non fecit, nec letatur in  perditione uiuorum. Diabolus, cum esset angelus bonus, superbiendo factus est malus, et hominem, qui naturaliter erat factus bonus, decipiendo fecit illum malum atque superbum; et sic omne peccati malum per culpam primi hominis introiuit in genus humanum. Quod etiam per longum usum quasi naturaliter tenet et operatur; et ut lex naturalis, sic peccatum in membris regnat humanis, et repugnat legi mentis et omnibus uirtutibus sanctis. Unde et Apostolus ait: uideo autem aliam legem in membris meis repugnantem legi mentis mee, et captiuum me ducentem in lege peccati, que est in membris meis . Cognoscat ergo monachus a se factum malum et omne peccatum, et sibi reputans dicat  Deo: Tibi soli peccaui, et malum coram te feci . Agnoscat et peniteat, et lacrymans cum propheta dicat. Plane hec iniquitas mea est, et portabo illam. Iterum ingemiscens cum Dauid dicat: Amplius laua me ab iniquitate mea, et a peccato meo munda me, quoniam iniquitatem meam ego cognosco, et delictum meum coram me est semper . De omni ergo opere prauo nos accusare, nobisque debemus imputare, et ex toto corde penitentiam agere. Bonum autem aliquod in nobis, sicut supra dictum est, non uiribus nostris neque meritis, sed illi tribuamus qui habitat in celis, et de thesauro suo uirtutes ministrat omnibus sanctis. In Christo enim omnes thesauri sapientie et scientie Dei reconditi , et in illo donante secundum eius dispositiones omnes  sancti accipiunt portiones. Et ideo non solum de substantia pecunie quam pauperibus erogamus, sed etiam de cunctis bonis operibus que agimus, et ministrationibus gratie quam percepimus, Deum honorare et eius in omnibus et non nostram laudem querere debemus.

44. Diem iudicii timere. Timendus est ualde dies iudicii peccatoribus, quia quamuis mitis sit iustis, terribilis ualde est peccatoribus et iniquis, qui audituri sunt illo die: Discedite a me, maledicti, in ignem eternum, qui preparatus est diabolo et angelis suis . De hac enim terribili die in propheta Sophonia scriptum est: Iuxta est dies Domini magnus, iuxta, et uelox nimis. uox diei Domini amara, tribulabitur ibi fortis. Dies ire, dies illa, dies  tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris. Ibi tribulabuntur homines, et ambulabunt ut ceci, quia Domino peccauerunt, et effundetur sanguis eorum sicut humus, et corpus eorum sicut stercora . Timenda est ualde dies illa a peccatoribus, quia in tempore et in die illo in igne zeli Domini deuorabitur omnis terra in consummatione, cum festinatione consummationem faciet Dominus cunctis habitatoribus terre in die illa. Hinc et Apostolus ait: Terribilis namque est exspectatio iudicii, et ignis emulatio, que consumptura est aduersarios in iudicio . Cogitare modo, fratres, debemus, quid facere poterimus cum ad illud ultimum iudicandi iudicium uenerimus. Quid faciemus, cum  ceperit iudex secreta cordis nostri rimari, et non solum actus nostros et uerba, sed etiam cogitationes ostendere? Quid faciemus sub tanti iudicis maiestate positi? Sub cuius fugiemus auxilium, uel cuius queremus adiutorium, aut quid excusationis poterimus obtendere? Qua nos defensionis arte pugnabimus? Que nos subuentura est penitentia, quam agere in hac uita contempsimus? Que nos defensura sunt opera bona, que in hac carne non fecimus? Ad quos sanctos fugiemus, quorum exempla simul et uerba despeximus? Quid ergo responsuri sumus cum nobis Dominus ceperit in iudicio dicere: Si potuistis, quare non bonum egistis, et peccatorum desideriis non restitistis? Si uero non potuistis, quare meum  contra peccata auxilium non quesistis? Unde necesse est modo ut, dum uiuimus et ualemus, declinemus a malo et faciamus bonum, et in omnibus iugiter eius queramus adiutorium, ut in bono, quo cepimus, opere, illo adiuuante perseueremus usque in finem; ut in die iudicii cum agnis a dextris positi, uenite, audiamus, benedicti Patris, percipite regnum, quod uobis paratum est ab origine mundi . Amen

45. Gehennam expauescere. Gehenna est locus ignis et sulphuris, quem appellari putant a ualle idolo consecrata que est iuxta murum Hierusalem. Ibi Hebrei filios suos immolauerunt demonibus. Fuit enim uallis filiorum Hennon, et ab hoc appellabatur gehennon, in qua multa iacuere cadauera mortuorum.  Futuri ergo supplicii locus, ubi peccatores cruciandi sunt, huius loci uocabulo designatur. Duplex enim damnatorum pena est in gehenna, quorum et mentes urit tristitia, et corpus flamma. Hunc enim tam terribilem locum non solum monachus, sed omnis debet expauescere Christianus. Illuc enim omnes cruciandi proiiciuntur damnati, de quibus Dominus ait: Ligatis manibus et pedibus, proiicite illos in tenebras exteriores, ibi erit fletus et stridor dentium: ubi uermis eorum non morietur, et ignis eorum non exstinguetur . Expauendus est ualde tam terribilis locus iste, ubi est grandis et multorum fletus, continuus gemitus, cruciatus eternus, dolor acerrimus et penalis sensus. Ibi anime impiorum torquentur, nec deficiunt; corpora puniuntur, nec  finiuntur. Ignis inexstinguibilis durat, ut semper animas reproborum exurat, et ad dolendum magis quam ad lucendum contineat, et uiuentes semper in suis flammis uiuacibus occidat. Omnes enim qui in gehenna dicuntur occidi, non hoc cum illis agitur, ut consumpti doloribus aliquando deficiant, sed ut in illis penaliter uiuant. Hec et his similia iugiter ante oculos mentis nostre debemus adducere, et gehennam ignis eterni terribiliter expauescere, et insuper diligentissime et apertis oculis mentis intentissime cogitare debemus, quale malum sit ab illo gaudio diuine contemplationis excludi, et in inferni tartarum et gehenne locum demergi, beatissima omnium societate priuari sanctorum, et demonibus sociari, fieri celestis patrie extorres, et esse inferni habitatores,  mori uite beate, uiuere morti sempiterne. Ibi enim non sentitur quod illuminat, sentitur tamen quod cruciat, et omnia que ibi sunt sita non luce uel gaudio referta, sed tenebris, doloribus et cruciatibus sunt plena.

46. uitam eternam omni concupiscentia spirituali desiderare . Omni spiritali concupiscentia desideranda est a sanctis monachis uita eterna, ad quam cum uenerint, multa et inenarrabilia accipient bona. Ibi enim sunt omnia illa diligentibus Deum recondita de quibus Paulus apostolus dicebat: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Desiderare enim debent uitam eternam monachi,  quia ibi a duris laboribus cessabunt, et eternam hereditatem et perpetuam requiem possidebunt. Ibi celeste regnum et gloriosum habebunt imperium. Ibi societatem patriarcharum et sedulo obtinebunt consortium prophetarum. Ibi societatem omnium sanctorum et equalitatem accipient angelorum. Ibi mundo corde Deum uidebunt, et de seruis facti filii cum Christo regnabunt. Amanda ergo et desideranda est a sanctis monachis uita eterna, qua ibi inuenient illam dulcedinem repositam, de qua Dauid propheta dicebat: Quam magna multitudo dulcedinis tue, Domine, quam abscondisti timentibus te, et perfecisti eam sperantibus in te ! Ibi paradisi possessionem amplam et florentia accipient regna. Ibi iucunditatis stola et regali uestientur purpura. Ibi fugient dolor et gemitus, et occurrent  sanitas et gaudium sempiternum. Fugient meror et tristitia, et uenient pax et eterna letitia. Ibi audient a Domino: uenite ad me, omnes qui laboratis et onerati estis, et ego reficiam uos . Et: uenite, benedicti Patris mei, percipite regnum, quod uobis paratum est ab origine mundi ; et faciet eos in eterna discumbere gloria; et transiens ministrabit illis ipse Dominus omnia bona. Amen.

47. Mortem quotidie ante oculos suspectam habere . Sollicite, ut beatus ait Isidorus, debet unusquisque uiuere, et semper terminum uite sue custodire, quia scriptum est: In omnibus operibus tuis memorare nouissima tua, et in eternum non peccabis . uenturi ergo exitus ignorantia incerta est, et dum mori quisque non estimat, tollitur.  Unde unusquisque mortem quotidie ante oculos suspectam debet habere, et ne in iniquitatibus suis subito rapiatur, simulque cum uita eius culpa finiatur, sollicite debet timere. Nam diabolus eos quos uiuentes impellit ad uitia, subito morientes pertrahit ad tormenta. Quamuis enim quisque in hac uita sit iustus, tamen dum e corpore isto egreditur, pertimescit ne dignus sit supplicio. Nullus est enim homo absque peccato, nec quisquam potest de Dei securus esse iudicio, cum etiam de otiosis sermonibus reddenda sit ratio. Breuis est hominis uita, et ideo ante oculos mortem debemus semper habere suspectam. uita enim presens, quia quotidie deficit, breui finitur termino; et ideo timendum est mortis eius periculum.  Non enim uita presens diu permanet, sed sicut tela filis perficitur, ita et uita hominis quotidie diebus singulis expletur. Propterea debemus sollicite mortem, ne ab illa subito rapiamur, uigilantes timere. Scriptum est enim: Beatus seruus ille, quem cum uenerit Dominus, inuenerit uigilantem , id est, mortem timentem et de salute anime sue sollicite cogitantem. Beatus est ergo ille monachus qui semper est pauidus, et exitum mortis sue timendo, semper est uigilans et paratus, ut cum media nocte clamor factus fuerit: Ecce uenit sponsus, exite obuiam ei  sine mora cum ornatis lampadibus obuiam illi egrediatur, et cum illo ad eternum letus habitator ingrediatur thalamum,  ubi sponsi circumdatus amplexibus, uiuat felix feliciter in eternum. Amen.

48. Actus uite sue omni hora custodire . Ille monachus actus uite sue omni hora bene custodit, qui se a peccato cogitationis, locutionis et actionis, quantum ualet, conseruat immunem. Quotidie enim actus suos uigilanter et curiose debet discutere monachus, et si peccati se obnoxium in aliquo horum senserit, ante solis occasum, et si fieri potest, antequam comedat, dormiat aut aliquid operis agat, necesse est ut uelociter ad penitentiam recurrat et deinceps ab omni se prauitatis opere custodiat. Non enim solummodo factis delinquimus, sed et cogitationibus et locutionibus frequenter peccamus. uicissim enim et a cogitationibus malis opera  mala procedunt, et ab operibus prauis cogitationes male erumpunt. Quamuis enim ab opere malo quis uacet, pro solius tamen praue cogitationis malitia non erit innocens a nequitia. Hinc enim Dominus clamat populis dicens per Isaiam: Auferte malum cogitationum uestrarum ab oculis meis . Sicut enim uipera a filiis suis in utero positis lacerata perimitur, ita nos cogitationes noxie, intra nos enutrite si fuerint, occidunt et uipereo ueneno consumunt; et nisi fuerint adhuc paruuli ad petram, id est Christum, elise, animam nostram crudeli uulnere perimunt et occidunt, si tamen eis illicite consentimus et eas infeliciter implere conamur. Magna ergo obseruantia est adhibenda circa cordis nostri custodiam, quia ab illo et praue exeunt cogitationes, et  a prauis cogitationibus praue procedunt operationes. Et ideo actus uite nostre omni hora sollicite debemus custodire, ne aut cogitatione, aut locutione, aut operatione lapsi, ut insipientes et sine custodia ad peccatum trahamur, et a demonibus irrisi ut inermes laceremur.

49. In omni loco Deum se respicere pro certo scire . Immensitas diuine magnitudinis tanta est, ut omnia uideat, omnia impleat, et sit super omnia, et subtus omnia, et infra omnia, et extra omnia, et nullus sit locus contentus, ubi Deus non sit. Unde et Dauid dicebat: Si ascendero in celum, tu illic es, et si descendero ad infernum, ades . Et ideo omnis creatura Dei, siue in celo sit, siue in terra, siue subter terram, perspicua est illi et manifesta.  Hinc enim Paulus dicit: uiuus est sermo Dei, et efficax, et penetrabilior omni gladio ancipiti, pertingens usque ad diuisionem anime et spiritus, compagum quoque et medullarum, et discretor cogitationum, et non est ulla creatura inuisibilis in conspectu eius; omnia enim nuda et aperta sunt oculis eius . Hinc Salomon ait: In omni loco oculi Domini contemplantur bonos et malos . Quia enim omni hora et in omni loco nos cognoscimus a Deo respici, non debemus in conspectu eius et angelorum illius peccare; sed in omni loco, et omni hora, et omni tempore cum iustitia et ueritate debemus uiuere, et timore et tremore in conspectu eius stare. Et sicut beatus Iob timuit eum, et nos  debemus timere, et cum illo ueraciter dicere: Quasi tumentes fluctus semper super me timui Dominum: et pondus eius ferre non potui 

50-51. Cogitationes malas cordi suo aduenientes, mox ad Christum allidere: et seniori spirituali patefacere. Sunt enim cogitationes transeuntes, uane atque uolatice, que quanto uelociter transeunt, tanto minus cogitantem polluunt. De quibus Salomon ait: Et otiose erunt molentes in minuto numero , id est, cogitationes que in hominis uita quasi molentes uoluuntur in mente, et exeunte anima e corpore uacue remanebunt omnes et otiose. Has ergo, quia nemo potest omnes memoriter retinere, nec ab aliquo unquam compellitur dicere. Sunt uero alie cogitationes noxie, et frequenter delectant  animum, et eum suasum uolunt mergere in peccatum. Hinc Salomon ait: Cogitatio stulti peccatum est . Hinc iterum dicit: Abominatio Dei cogitationes male, et purus sermo pulcherrimus . Quas nos cogitationes beatus Benedictus non in cordis sinu abscondere, sed ad Christum allidere, et Patri spiritali adhortatur patefacere. Scriptum est enim: Qui abscondit scelera sua, non dirigetur; qui autem confessus fuerit et reliquerit ea, misericordiam consequetur . Ille ergo monachus misericordiam a Domino facillime consequitur, qui pura mente et humili corde cogitationes spiritali non celauerit Patri. Cogitationes malas cordi nostro aduenientes ad Christum allidere est contra illarum illecebras delectationum Christi auxilium  implorare, et ut uictor possit existere, spem suam Christo committere, et in illo fideliter credere, et firmiter sperare, et de triumphi uictoria non sibi placere, sed Christo gratias agere. Quas cogitationes ideo spiritali Patri patefacere iubet, ut ab illo salutis consilium, et a Domino uelocissimum inueniat peccati remedium, sicut scriptum est: Dixi: Pronuntiabo aduersum me iniustitias meas Domino, et tu remisisti impietatem cordis mei . Misericors enim Deus eo citius peccata diluit, quo hec exire ad opera non permittit. Et cogitata nequitia tanto citius soluitur, quanto ad effectum operis districtius non ligatur. Et quam super hec sit facilis uenia ostendit. Qui dum se promittit adhuc petere, hoc quod se petere promittebat obtinuit, quatenus  quia usque ad opus non uenerat culpa, usque ad cruciatum non perueniret penitentia, sed cogitata afflictio mentem tergeret, quantum modo cogitata iniquitas inquinaret

52. Os suum a malo uel prauo eloquio custodire. Hinc nos Salomon admonet dicens: Remoue a te os prauum, et detrahentia labia sint procul a te . Hinc Paulus ait: Omnis sermo malus ex ore uestro non procedat, sed si quis bonus ad edificationem opportunitatis, ut det gratiam audientibus . De ore enim monachi non malus uel prauus, sed edificationis et gratie debet procedere sermo. Domino enim trahente post ipsum bonus monachus currit, et ideo, ut et alii sequantur, exhortatorium, non malignum  crebro debet proferre sermonem. Scriptum est enim: Qui audit dicat: ueni, id est, quisquis monachorum internum fidei uel caritatis lumen accipere meruerit, ad hoc et alios inuitare non cesset. Ideo autem os nostrum a malo uel prauo eloquio custodire debemus, ne nos prius sue malitie ueneno inficiat, et postmodum in alios mortiferum uirus diffundat. Scriptum est enim: Flagelli plaga liuorem facit . Plaga autem lingue comminuit ossa. Plena est enim, ut Iacobus apostolus ait, ueneno mortifero lingua ; et ideo cautissime debemus custodire illam. Scriptum est enim: Qui custodit os suum, custodit animam suam; qui autem inconsideratus est ad loquendum, sentiet malum . Malum sine dubio sentiet in futuro, qui dum  uiuit seminare non cessat scandalum. Hinc Salomon ait: uir insipiens fodit malum, et in labiis eius ignis ardescit . Hinc iterum dicit: Iaculum et gladius et sagitta acuta, homo qui loquitur contra proximum suum malum . Solet enim contingere ut dum quedam parua uitiorum mala non euitamus, in magno lingue prolabimur crimine. Et dum facta quedam non grauia sine metu committimus, ad peiora scelera peccandi consuetudine labimur. Et dum multa incaute loquimur, sine duhio aut in Deum, aut in fratrem peccamus. Unde et apta nobis admonitio sequitur:

53. Multum loqui non amare. Magis enim silentium quam multiloquium debet amare monachus. De silentio enim Isaias ait: Cultus iustitie silentium  . Mentis enim iustitia desolatur, quando ab immoderata locutione non parcitur. De multiloquio enim Salomon ait: In multiloquio peccatum non deerit . Hinc iterum scriptum est: Sicut urbs patens et absque murorum ambitu, ita uir qui non potest cohibere spiritum suum . Monachus enim qui murum silentii non habet, inimici iaculis patet. Quem tanto inimicus sine labore superat, quanto et ipse contra semetipsum per multiloquium pugnat. Hinc Iacobus dicit: Si quis putat se religiosum esse, non refrenans linguam suam, sed seducens cor suum, huius uana est religio . Hinc rursus ait: Sit autem omnis homo uelox ad audiendum, tardus ad loquendum . Admonendi sunt, ut beatus ait Gregorius, multiloquio uacantes, et uigilantes  aspiciant a quo rectitudinis statu depereunt, dum per multiplicia uerba dilabuntur. Humana etenim mens aque more, et circumclausa ad superiora colligitur, et relaxata deperit, quia se per infinita inutiliter spargit. Quo enim superuacuis uerbis a silentii sui censura dissipatur, quasi tot riuis extra seducitur. Unde et recte interius ad se non sufficit, quia per multiloquium sparsa a secreto se intime considerationis excludit.

54. uerba uana aut risui apta non loqui . uana enim uerba sunt illa que et otiosa uocantur, scilicet que aut ratione iuste necessitatis aut intentione pie utilitatis carent. Grande enim uitium est, et omnibus modis cauendum a monachis, uaniloquium,  quod a uanitatis procedit fomite, et quasi suadendo et leniter leuem decipit hominem. Est enim uanitas leuitas animi loquacitatis superflue et otiositatis semper in corde portans fomitem, et in ore uanum semper profert sermonem. Est enim simulatio quedam uirtutum, appetitio dignitatum, caua, morbida et turbulenta, dulcis miseris, amara perfectis, periculosa duris, imperiosa subiectis; leues captiuat, captiuatos oblectat, ambitiosos uexat, angustos inflat, elatos humiliat: cui seruiunt tumidi, sub qua iacent elati, quam inueniunt perditi, ad quam currunt lapsuri. Hec est uanitas que non aliquas uirtutes, ut putatur, exangulat, sed licentiam uitiorum cum fuerit recepta, corroborat. Nam mentes uirtutibus plenas omnino non penetrat, uacuos uirtutibus  tentat, dilectores suos precipitat, eos uidelicet qui se turpiter iactant et se ab omnibus predicari per nefas delectant. Qui salutationibus occurrentium gaudent, suis adulatoribus fauent, uoluptatibus parent, hominibus turpibus placent, gestiunt docere quod nesciunt, credidisse sublimia uolunt, delectabilibus gaudent, appellationes uirtutum uitiis suis imponunt, seipsos fallunt, fauentes sibi decipiunt: in promissione ueloces, in exhibitione mendaces, in uerbo graues, in animo turpes, ubique fallaces, leti ad prospera, fragiles ad aduersa, inflati ad obsequia, anxii ad opprobria, immoderati ad gaudia. Hoc est uitium uanitatis, quod omnino non debent habere monachi, sed diligentes et ex corde et ore proferentes ueritatem Christum Dominum sequi  debent et imitari, ut cum illo feliciter possint in eternum regnare. Hec autem supradicta uanitas in uano corde, in uano moratur et peccatore. Semper enim alios ridere, semper aliorum cachinnos facit excutere. Cuius indicium et in uaniloquio, et in multo et excusso sepe deprehenditur esse risu. Unde et subditur:

55. Risum multum aut excussum non amare. Oportet enim monachos amplius flere quam ridere, quia scriptum est: Risus dolore miscebitur, et extrema gaudii luctus occupat . In Euangelio autem Dominus ait: Beati qui lugent, quoniam ipsi consolabuntur . In ualle enim lacrymarum sumus, et ideo non ridere, sed lugere debemus. Lacrymas enim pro peccatis nostris, lacrymas pro dissolutione  corporis, lacrymas pro desiderio nostri Redemptoris, et societate omnium angelorum, et omnium habere debemus sanctorum, lacrymas ut a penis inferni et a laqueis liberemur diaboli. Qui enim, ait Psalmista, in lacrymis seminant, in gaudio metent , id est, qui orationes cum lacrymis et gemitu, dum in mortali corpore uiuunt, fundunt ad Dominum, post obitum laboris sui premium in gaudio metent eterno: in gaudio uidelicet illo, de quo discipulis suis Dominus ait: Iterum uidebo uos, et gaudebit cor uestrum, et gaudium uestrum nemo tollet a uobis . Plus ergo monacho salutarem tristitiam quam uanam conuenit habere letitiam. Scriptum est enim: Cor sapientium ubi tristitia, et  cor stultorum ubi letitia . Hinc iterum scriptum est: Melior est ira risu, quin per tristitiam uultus corrigitur animus delinquentis . Hinc nos Iacobus apostolus terribiliter admonet dicens: Miseri estote, lugete et plorate. Risus uester in luctum conuertetur, et gaudium in merorem . Hinc Dominus ait: ue uobis qui ridetis, quoniam plorabitis et flebitis . Non multum debet ridere monachus, qui corde contrito et humiliato debet seruire Domino. Non excussum risum, id est, qui alta uoce excutitur et excutientem se excutit, debet amare monachus, ne stultus notetur ab hominibus, quia scriptum est: Stultus in risu exaltat uocem suam . Et, sicut sonitus spinarum sub olla, sic risus in ore stulti . Naturaliter est enim  ridere homini, et ideo non potest homo illi penitus prohibere, sed ut suppresse, caute fiat et honeste licet illi concedere, quod et natura compellente penitus non potest homo relinquere.

56. Lectiones sanctas libenter audire . Lectionis enim sacre cognitio cultoribus suis sensus acumen ministrat, intellectum multiplicat, torporem excutit, otium amouet, uitam componit, mores corrigit, salubrem gemitum facit et lacrymas compuncto corde producit; loquendi tribuit facundiam et eterna laborantibus promittit premia; spiritales diuitias auget, uaniloquium uanitatesque compescit, et desiderium Christi patrieque celestis accendit, que semper orationi socia semperque orationi debet esse connexa. Orationibus enim mundamur,  lectionibus autem instruimur. Et ideo qui uult cum Deo semper esse, frequenter debet orare et frequenter legere. Nam cum oramus ipsi, cum Deo loquimur; cum uero legimus, Deus nobiscum loquitur. Omnis enim perfectus in lectione, oratione et meditatione procedit. Que enim nescimus, lectione discimus; que autem didicerimus, meditationibus conseruamus, et ut conseruata a nobis impleantur, oratione adipiscimur. Geminum enim confert donum sanctarum lectio Scripturarum, siue quia intellectum mentis erudit, seu quod a mundi uanitatibus abstractum hominem ad amorem Dei perducit. Hinc Paulus Timotheum admonet dicens: Dum uenio, attende lectioni doctrine, hec meditare, et in his esto, ut profectus tuus manifestus sit omnibus .  Nemo enim sensum Scripture sacre pleniter cognoscere poterit, nisi assidue legendo, aut audiendo, eius familiaritatem habuerit, sicut scriptum est: Ama illam, et exaltabit te, glorificaberis ab ea, cum eam fueris amplexatus .

57. Orationi frequenter incumbere . Incumbere dicit, instare, uel incubare. Et congrue nos post lectionis auditionem orationi iussit frequenter incumbere. Non enim a lectione dissentit oratio, nec ab oratione aliena est lectio. Aliquoties autem proferunt unum, aliquoties uero diuersum. Sed quia oratio dicitur oris ratio, neutra illarum orationis nomine caret, utroque rationabiliter caute, utroque uero rationabiliter sunt dictate. Multum enim apud  Dominum utraque sibi necessario commendatur, ut oratione operatio, et opere fulciatur oratio. Unde et Ieremias ait: Leuemus corda nostra cum manibus ad Dominum . Cor enim cum manibus leuat, qui orationem cum opere subleuat. De instantia enim orationis nos Paulus admonet dicens: Orationi instantes, et orantes omni tempore in spiritu . Quia enim omni tempore offendimus, sicut scriptum est: In multis offendimus omnes ; omni tempore pro offensis orare debemus. Hinc iterum Paulus ait: Sine intermissione orate . Hinc Petrus dicit: Estote itaque prudentes et uigilate in orationibus . Quoties enim cunque uitio quolibet tangimur, ad orationem nos subdere debemus, quia frequens oratio uitiorum est impugnatio.  Oratio autem non labiorum tantummodo debet esse, sed et cordium. Non enim multiplicia uerba Deus attendit, sed orantis cor aspicit. Nunquam est sine gemitu orandum, nam peccatorum recordatio merorem gignit. Dum enim oramus, ad memoriam reducimus culpam, et magis reos tunc nos esse cognoscimus. Ideoque cum Deo assistimus, gemere et flere debemus, reminiscentes quam grauia sunt scelera que commisimus, quamque dira inferni supplicia que timemus. Mens qualem se in oratione offert, talem se post orationem conseruet. Nam nichil proficit oratio, si denuo committitur unde iam in uenia postulatur. Ille enim in precibus desideratum effectum sine dubio percipit, quod orando ablui postulat, delinquendo non iterat.


58. Mala sua cum lacrymis uel gemitu quotidie in oratione Deo confiteri . Confessio duobus modis intelligitur: aut in laude, ut Patri Dominus ait dicens: Confiteor tibi, Pater celi et terre , aut dum quis confitetur sua peccata ab eo indulgenda, cuius est indeficiens misericordia. Adhuc enim hoc seculo positis confitentibus Dei misericordia subuenit; post mortem autem penitentia, dolor et gemitus animas cruciant, sed a peccati supplicio non liberant. Non enim celanda est culpa, que anime post mortem eternam ingerit penam. Nam, sicut Cassianus ait, non poterit diabolus circumuenire uel deiicere iuuenem monachum, nisi eum quem uiderit aut per superbiam, aut per uerecundiam suas cogitationes celare. Nam euidenter  diabolicam cogitationem Patres eam dixerint, quam iunior seniori confunditur aperire. Melius est enim Domino confiteri peccata, et de misericordia eius fiducialiter sperare ueniam, quam in modico temporis celare delictum, et eternum anime recipere detrimentum. Hinc Salomon ait: Qui abscondit scelera sua, non dirigetur: qui autem confessus fuerit et reliquerit ea, misericordiam consequetur . Facilius enim sibi Deum placat, qui non humano est uictus iudicio, sed ultro crimen cognoscit admissum, et factus sibimetipsi iudex et ultor punit lacrymis quod prius commisit operibus, et non erubescit fletibus bene punire quod non erubuit male committere. Hinc iterum scriptum est: Non confundaris  Domino confiteri peccata tua . Certus unusquisque nostrum confiteatur peccata sua Domino, quia si in penitentia perseuerauerit et confessus fructus dignos penitentie fecerit, non solum peccatorum ueniam, sed etiam ciuis superne ciuitatis effectus, premia recipiet sempiterna

Et de ipsis malis de cetero emendare. Ille ergo penitentiam digne agit, qui sic preterita mala deplorat, ut futura iterum non committat. Nam qui plangit peccatum, et iterum admittit peccatum, quasi si quis lauet laterem crudum, quem quanto magis lauerit, tanto amplius lutum facit. Ille ergo penitentiam digne agit, qui, que commisit, iam non committit, sed cum satisfactione de his que  gessit, emendationem promittit. Festinare enim debet ad Dominum penitendo unusquisque dum potest, ne si, dum potest, noluerit, cum tarde uoluerit, omnino non possit. Hinc propheta ait: Querite Dominum, dum inueniri potest; inuocate eum, dum prope est . Non enim oportet penitentem de peccatis suis habere securitatem. Nam securitas negligentiam parit, negligentia autem ad uitia pristina hominem trahit. Sed penitens preuidere debet callidas contra se hostis insidias, ut nec ad transacta uitia reuerti, nec amplius que malum est ulterius debeat agere.

59. Desideria carnis non perficere . Desideria carnis dicit uoluptates uel cupiditates corporis. Non perficere dicit ad effectum non perducere,  id est, operibus non implere. Hinc Paulus ait: Spiritu ambulate, et desideria carnis non perficietis . Desideria carnis perficere est carnis concupiscentias et motus corporis temporales ad effectum operis perducere. Hinc Petrus ait: Charissimi, obsecro uos, tanquam aduenas et peregrinos, abstinere uos a carnalibus desideriis, que militant aduersus animam . Dum enim concupiscentiis blandientibus caro eneruiter obiurgatur, uitiorum exercitus firmiter aduersus animam armatur. Desideria enim carnalia sunt effectus sordide delectationis et illecebre carnalium uitiorum, quibus illectus monachus, uanis fabulis et uerbis delectatur superuacuis, et spectaculis rerum terrestrium et terrenis  gaudiis delectatur; ingluuie uentris et desiderio gutturis exestuat, ambitione honorum conficitur, et humanis laudibus uel illecebris uane glorie delinitur; cor miserum in superbia eleuat, et in omnium uitiorum multitudinem malesanum precipitat. At contra monachus, cui desideria carnis implere minime delectat, uirtutibus sacris armatus, contra desideria uel uitia carnis fortiter pugnat, et aduersus impetus uitiorum contrariis uirtutibus dimicat. Contra luxuriam enim adhibet cordis munditiam, libidinem abstinentia domat. Contra odium dilectionem preparat, contra iram opponit patientiam, contra timorem fiduciam, largitatem contra auaritiam, humilitatem contra superbiam. Et sic singulis uitiis singulas opponit uirtutes,  ut non eis superatus succumbat, sed, illis superatis, uictor existat.

uoluntatem propriam odire. Propriam dicit, id est priuatam, uel singulariter suam, quam nullus alius approbat, nullus iustam esse proclamat, quia etsi bona illi uidetur qui eam conatur implere, ideo non est bona, quia propria, et quia nullius Patris consilio approbata. Hinc enim scriptum est: Post concupiscentias tuas non eas, et a uoluntate tua auertere . Hinc Dominus ait: Non ueni facere uoluntatem meam, sed eius qui me misit . Sancti uiri, proprias uoluntates renuntiantes, sic huic mundo moriuntur, ut soli Deo uiuere delectentur. Et quanto se ab huius uoluptatibus subtrahunt, tanto presentiam Dei et angelice societatis  frequentiam mentis acie contemplantur. Ad perfectum enim, negatis omnibus que possidet, non potest peruenire, nisi et proprias abnegauerit uoluntates. Quid est enim abnegare semetipsum, nisi proprias uoluntates relinquere?

60. Preceptis abbatis in omnibus obedire . Abbatis precepta semper debent esse iusta et sancta. Et ideo a discipulis semper et in omnibus debet eis obediri. Nam si aliter quam oportet precepit discipulis, respondendum est illi quod responderunt et apostoli: Oportet obedire magis Deo quam hominibus . Abbatis ergo preceptum nunquam a Domini debet discordare mandato, ne, dum precepto abbatis obeditur, a preceptis Domini discordetur. Obediatur ergo necesse est abbati, ut  idem sit et obedientia Christi. Ipse enim discipulis ait: Qui uos audit, me audit, et qui uos spernit, me spernit . Hinc Paulus apostolus ait: Obedite prepositis uestris, et subiacete eis. Ipsi enim peruigilant quasi rationem pro animabus uestris reddituri, ut cum gaudio hoc faciant, et non gementes . Hinc Salomon ait: Melior est obedientia quam uictima . Hinc Paulus iterum dicit: Rogamus uos, fratres, ut noueritis eos qui laborant inter uos, et presunt uobis in Domino, et monent uos, ut habeatis illos abundantius in caritate, et propter opus illorum pacem habere cum eis . Christi enim uices uidetur abbas agere in monasterio, et ideo exhibendum est illi obedientie bonum. Si enim, ut decet, opus agit perfectum,  necesse est ut a subditis imitetur. Attamen si, pro fragilitate corporis aut animi imbecillitate, quod uerbis predicat, operibus implere recusat, subditi quod sequitur audiant, et preceptum Domini nostri Iesu Christi factis adimpleant, id est:

61. Etiamsi ipse aliter  agat, memores illius Dominici precepti: Que dicunt facite, que autem faciunt, facere nolite . Non uelle dici sanctum antequam sit, sed prius esse, quo uerius dicatur: Cum beatus diceret Benedictus ne iactantie uitio se succumbat monachus, prudenter eum et breuiter castigat et admonet. Sunt enim aliqui monachi qui non esse, sed dici cupiunt sancti. Nomen  sanctitatis uolunt habere, sed sanctitatis opus non cupiunt exercere. Ergo qui sanctitatis nomen habere desiderat, necesse est ut prius sanctitatis opus agere non desistat. Dominus autem filiis Isrel non dixit: Dicimini sancti, quia et ego sanctus dicor, sed, Estote, inquit, sancti, quia et ego sanctus sum Dominus Deus uester . Unde necesse est ut qui uult dici sanctus, sanctitatis prius festinet agere opus, et spiritales sagaciter querere fructus, quibus refertus iuste possit dici et esse sanctus. Nemo rite poterit dici sanctus, nisi qui Spiritus sancti meruerit accipere fructus. Fructus autem spiritus est, ut ait Apostolus, caritas, gaudium, pax, longanimitas, bonitas, benignitas, fides, modestia, mansuetudo , et ceterarum omnium  congregatio uirtutum, quibus omnibus, ut dictum est, monachus repletus, et dici rite poterit et esse sanctus.

62. Precepta Dei factis quotidie adimplere. Hinc Iacobus ait: Estote autem factores uerbi, et non auditores tantum . Hinc Paulus ait: Non auditores legis iusti sunt apud Deum, sed factores legis iustificabuntur . In Apocalypsi autem sua cum dixisset Ioannes: Beatus qui legit et qui audiuit uerba prophetie huius libri , protinus adiunxit: et seruat ea que in illa scripta sunt . Hinc in Euangelio Dominus dicit: Si diligitis me, mandata mea seruate . Hinc iterum ait: Qui habet mandata mea, et seruat ea, ille est qui diligit me ; id est, qui habet in  memoria et seruat in uita, qui habet in sermonibus et seruat in moribus, qui habet audiendo et seruat faciendo, aut qui habet faciendo et seruat perseuerando. Hinc iterum Dominus ait: Qui audit uerba mea, et facit ea, assimilabitur uiro sapienti, qui edificat domum suam supra petram, etc. . Hinc iterum et ipse Dominus dicit: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei, qui in celis est, ipse intrabit in regnum celorum . Et: Amen dico uobis, si quis sermonem meum seruauerit, mortem non uidebit in eternum . Hinc nos per Salomonem Dominus admonet dicens: Fili mi, ne obliuiscaris legis mee, et precepta mea custodiat cor tuum. Longitudinem enim dierum, et  annos uite, et pacem apponent tibi . Hinc iterum idem Salomon ait: Fili mi, custodi sermones meos, et precepta mea reconde tibi serua mandata mea, et uiues .

63. Castitatem amare . Castitas dicitur corporis et cordis incorruptio. Quidam autem dixerunt castitatem esse in mente, uirginitatem in corpore, sed illa est uera et ueraciter castitas, que nec mentem sinit maculari, nec corpus pollui. Que non solum in uirginibus, sed et in continentibus fulget, et pulchritudinis sue candore nitescit. Cuius pulchritudinem admirans Scriptura dicit: O quam pulchra est casta generatio ! Nam uirgines feliciores fore in uita eterna Isaias testatur  dicens: Hec dicit Dominus eunuchis: Dabo eis in domo mea et in muris meis locum, et nomen melius a filiis et filiabus, nomen sempiternum dabo eis, quod non peribit . Amanda est ergo pulchritudo castitatis que amatores suos a mundi curis separat, et in Hierusalem celesti nomen sublimissimum et lucidissimum locum preparat, que suis cultoribus continentie premium et nomen tribuit filiorum. Donat nomen eternum et choro sociat angelorum. Amanda est ergo pulchritudo castitatis, que uirgines et continentes angelis facit equales. Castitas enim corporis humilitate et puritate sanctificatur atque perficitur cordis. Nam nichil prodest incorruptio carnis, ubi non est integritas mentis. Nihilque ualet mundum esse corpore eum qui pollutus est mente.  Sicut enim castus corde et corpore angelis et hominibus suaue facit odorem, ita pollutus corde et corpore ubique horridum spargit fetorem. Castus enim puritatis uirtute nitescit, pollutus immundis sordibus fetet. Castus et purus sanctis coniungitur angelis, immundus immundis sociatur demonibus. Pollutum polluti demones mergunt in tartarum, castum uero sancti angeli suscipiunt in celum. Ille quia semper in tenebris committere non erubuit malum, iuste damnatus in tenebrosum demergitur barathrum; iste quia castitatis nitorem dilexit in luce, lucidus lucide eternitatis semper regnabit in lumine. Amemus ergo castitatis munditiam, que nos presenti castos conseruet in uita, et in futuro eterna faciet recipere premia.


64. Nullum odire. Flebiliter autem deplorandi sunt qui odio in fratre tabescunt, et contra alios perniciosum anime dolum seruant. A regno enim Dei separant se, qui semetipsos a caritate fraterna dissociant. Hinc Ioannes apostolus ait: Qui dicit se in luce esse, et fratrem suum odit, in tenebris est usque adhuc . Item ipse ait: Qui odit fratrem suum in tenebris est, et in tenebris ambulat, et nescit quo eat, quoniam tenebre obcecauerunt oculos eius , id est, propter odium fraternum nescius in inferni gehenna precipitatur, et ignarus et cecus in tenebrosam inferni penam demergitur. Ipse iterum dicit: Qui odit fratrem suum, homicida est . Non mouet manus ad occidendum hominem, et homicida iam tenetur a Deo. Nam ubi  retributionis tempus aduenerit, cum Cain, qui ex maligno erat, damnabitur, qui hoc genere homicidii, id est odii, tenetur. Ipse iterum dicit: Si quis dixerit quoniam diligo Deum, et fratrem suum odit, mendax est . In hoc enim probatur esse mendax quod diligat Deum, quem non uidet, quoniam non diligit, sed odio habet fratrem, quem uidet. Hoc enim mandatum accepimus a Deo, ut qui diligit Deum, diligat et fratrem suum.

65. Zelum et inuidiam non habere . Liuor alieni boni suum punit auctorem. Nam unde bonus proficit, inde inuidus contabescit. Unde et membrum est diaboli, cuius inuidia mors introiuit in orbem terrarum. Nam zelare et inuidere alterius bono non  est paruum, sed grande et magnum peccatum. Diabolus inter initia mundi statim zeli liuore perculsus periit primus, et sic perdidit alios. Radix omnium malorum est et fons uitiorum zelari et inuidere alterius bono. Inde odium surgit, animositas inde procedit. Auaritiam zelus excitat. Per zelum timor Dei spernitur, iudicii dies non prouidetur, inflatur superbia, exacerbatur humilitas, perfidia preuaricatur, patientia concutitur, furit discordia, ferocit ira. Hinc omne pacis uinculum rumpitur; hinc fraterna caritas uiolatur; hinc adulteratur ueritas, scinditur unitas; hinc uultus minax, toruus aspectus, pallor in facie, tremor in labiis, stridor in dentibus. Quid plura referam? De zeli liuore fons omnium uitiorum consurgit, sicut Iacobus  ait: Ubi est zelus et contentio, ibi inconstantia et omne opus prauum . Unde et hic apte sequitur

66. Contentionem non amare . Contentio dicitur controuersia, pertinacia uel disceptatio contentiosa. Non ergo debet amare monachus contentionem uerborum, sed potius firmiter tenere debet amorem fraternum. Si enim mortui sumus peccato, non debemus uiuere mundo, et fratri uerbum proferre contentiosum, quoniam omnium malorum fomes est contentio uerborum, periculum animarum et subuersio est auditorum. Hinc Paulus Timotheo ait: Noli uerbis contendere . Ad nichil est utile, nisi ad subuersionem audientium. Pensandum namque est quomodo contentio inutilis  facientes concutit, quando et audientes subuertit. Nisi enim prius concussio praua in corde fuisset, contentio in publicum non uenisset. Hinc Paulus iterum ait: Ne forte contentiones, emulationes, animositates et dissensiones sint inter uos . Hinc et Iacobus ait: Quod si zelum amarum habetis et contentionem in cordibus uestris, nolite gloriari . Inter carnales enim monachos contentio semper consurgere solet, sicut scriptum est: Semper iurgia querit malus . Hinc ipse Paulus ait: Cum enim sint inter uos zelus et contentio, nonne carnales estus, et secundum carnem ambulatis ? Per contentiones enim inutiles suscitantur ire, generantur inter fratres discordie, nutriuntur animositates, procedunt lites, efficiuntur  dissensiones, emergunt emulationes, suscitantur scandala, et, ut breuiter dicam, nascuntur inter fratres omnia mala. Unde uerum est illud quod Salomon ait dicens: Honor est homini qui separat se a contentionibus . Contentionem enim Apostolus inter opera tenebrarum annumerat dicens: Abiiciamus ergo opera tenebrarum . De quibus operibus subiecit dicens: Non in comessationibus et ebrietatibus, non in cubilibus et impudicitiis, non in contentione et emulatione . Contentio in eis est qui secundum carnem uiuunt et qui in tenebris ambulant. Qui autem in luce est, nichil per contentionem aut elationem, neque per gloriam gerit inanem. Unde et sequitur


67. Elationem et iactantiam fugere . Elatio dicitur iactantia mentis, et audacia cordis, confidentia uirtutum, uel temeritas et timor cordium. Nisi enim precesserit, ut beatus ait Isidorus, occulta elatio mentis, non sequitur aperta iactantia laudis. Utilius est, inquit, ruentibus quocunque uitio labi, et humiles post casum Deo fieri, quam per elationem superbiri. Nonnunquam gemino uitio Christianus a diabolo appetitur, et occulto per elationem, et publico per libidinem. Sed dum uitat quis libidinem, cadit in elationem. Item dum incaute declinat elationem, cadit in libidinem. Sicque ex occulto elationis uitio itur in apertum libidinis, et de aperto libidinis itur in occultum elationis. Sed Dei seruus, discrete utrumque pensans, sic cauet  libidinem ut non incurrat in elationem, sic uitat elationem ut non resoluat animum ad libidinem.

68. Seniores uenerari . Humilitas enim bonorum subditorum ueneratio est fratrum seniorum. Neque enim sincere poterit uenerari seniorem, nisi qui humilem, non tumidam et elatam habuerit mentem. ueneratio enim seniorum in uerbis debet esse et in factis: in uerbis, ut ei pauca et rationabilia uerba humiliter loquatur et cum reuerentia; in factis autem, ut illo transeunte iunior surgat, illo iterum iubente sedeat, illo loquente audiens taceat, interroganti humiliter respondeat, iubenti obediat, transeunti inclinato capite benedictionem humiliter petat, et in omnibus, ubi rationabiliter  res postulat, iunior monachus seniori obediat. Hinc Paulus Timotheo ait dicens: Seniorem ne increpaueris, sed obsecra ut Patrem . Et: Filii, obedite parentibus uestris in Domino . Nam et Dominus descendit de Hierusalem cum parentibus suis in Nazareth, et erat subditus illis . Hinc per quemdam sapientem dicitur: In tota anima tua time Deum et sacerdotes illius sanctifica . Ipse iterum dicit: In omni uirtute tua dilige eum qui te fecit, et ministros eius non derelinquas . Sed et hoc intuendum, ne accepta a iuniore senior reuerentia, in tumore se extollat, et sic scandalum nutriat, sed magis magisque se humilians, ut filios amore paterno diligat, et ita eos ad humilitatis obedientiam compellat. Unde et sequitur:


69. Iuniores diligere. Geminam enim dilectionem a senioribus debent accipere iuniores. Unam, quia fratres sunt. Scriptum est enim: Hoc mandatum accepimus a Deo, ut qui diligit Deum, diligat et fratrem . Alteram, quia obedientes senioribus humiliter seruiant. Hinc enim scriptum est Seruus sensatus sit tibi dilectus quasi anima tua , quasi fratrem sic eum tracta. Si hoc de seruo, quanto magis intelligendum est de filio et fratre dilecto!

70. In Christi amore pro inimicis orare. Amor enim Christi facit nos diligere inimicum, facit etiam et orare pro illo, quia si filii eius sumus, in quantum  possumus, imitari eum debemus. Ipse enim pro persecutoribus suis orauit dicens: Pater, ignosce illis, quia nesciunt quid faciunt . Ut simus ergo filii eius imitatione, sicut iam gratia illius sumus adoptione, secundum eius imperium diligamus inimicos etiam et oremus pro illis. Ipse enim imperator nobis imperans ait: Diligite inimicos uestros, benefacite his qui oderunt uos, et orate pro persequentibus et calumniantibus uobis, ut sitis filii Patris uestri, qui in celis est; qui solem suum oriri facit super bonos et malos, et pluit super iustos et iniustos . Cum enim dixisset: Ut sitis filii Patris uestri qui in celis est, addidit: qui solem suum facit oriri super bonos et malos, etc., ut nos intelligentes faciamus inimicis nostris bene, et nostram ad eos extendamus  dilectionem, et pro illorum salute fundamus orationem, ut qui filii Dei iam facti sumus per adoptionem, efficiamur et nati per imitationem. Christus pro nobis passus est, ait apostolus Petrus, nobis relinquens exemplum, ut sequamur uestigia eius . Quod non solum de passione, sed et de inimici dilectione, et pro eis facta debemus intelligere oratione.

71. Cum discordantibus ante solis occasum in pacem redire . Sicut pia mater Ecclesia ab omnibus male uiuentibus siue hereticis premitur, sed tamen eos ad se uenientes benigna caritate amplectitur; ita et nos quoscunque inimicos sustinemus, reuertentes ad nos materna imitatione amplexari statim debemus, quia qui fratrem tardius  sibi reconciliat, Deum sibi tardius placat. Hinc enim Dominus ait: Si offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Hinc Paulus apostolus ait: Irascimini, et nolite peccare. Sol non occidat super iracundiam uestram . Hinc ostendit quia ante solis occasum et culpatus petendo recipere ueniam, et lesus ledenti dimittendo debet indulgere delicta. Cito enim est ignoscendum cuiquam, dum ueniam postulat, quia nichil proficit esse immaculatum a culpa, qui non est paratus ad ueniam. Crescit enim et augetur culpa, quando tardius relaxantur fraterna delicta


72. Et de Dei misericordia nunquam desperare . Etsi mille sint peccata, non est desperandum de uenia. Deus enim et pius est ad ignoscendum, et omnipotens ad saluandum. Tantum est ut unusquisque peccator declinet a malo et faciat bonum . Confiteatur Domino sua peccata, et secundum modum culpe faciat penitentiam, quia omnis peccator qui ad Dominum ex toto corde conuersus fuerit, saluus erit, ipso dicente qui peccatoribus ait: Conuertimini ad me, et salui eritis . Ipse iterum dicit: Nolo mortem peccatoris, sed ut conuertatur et uiuat . Ergo cum pius Dominus non desideret mortem peccatoris, sed uitam, ipse sibi misericordie claudit ianuam,  qui ab eo peccatorum ueniam recipere desperat. Hinc iterum per prophetam dicit: Peccator in quacunque die conuersus fuerit ex toto corde ad Dominum, desinit esse peccator . Hinc Hieronymus ait: Nemo de Domini indulgentia dubitet, nemo desperet. Ad hoc enim missus aduenit ut peccatores confitentes non perderet, sed saluaret. Nemo de multitudine suorum desperet criminum, quia pius et misericors Dominus paratus est ad ignoscendum. Si discipulo suo Petro usque septuagies septies iussit fratri dimittere peccatum, multo magis ille fons pietatis et indulgentie usque mille millies mille in se peccantibus et ueniam petentibus dimittit delictum. Ipse enim totius mundi lauit crimina, quanto magis unius hominis lauabit delicta. Tantum est ut  unusquisque conuertatur ab impietate sua, et factis dignis penitentie fructibus uiuat in eternum, honorum omnium uirtute refertus.

Ecce hec sunt instrumenta artis spiritualis. Ecce hec sunt, dicit, id est, hec supradicta diuina mandata que sunt singula iam per ordinem superius exposita. Hec sunt itaque instrumenta artis spiritalis. Ars dicta est, eo quod artis preceptis regulisque constricta bene et iuste ducat. Sicut enim est ars corporalis, est et ars spiritalis. Sed sicut est corporali uita spiritalis melior, ita est et ars eiusdem uite subtilior. Unde et illa paucis, hec uero instrumentis indiget plurimis. Sicut enim instrumenta sunt fabrorum, scriptorum uel aliorum artificum,  quibus opus eorum perficitur, ita sunt et instrumenta uirtutum, quibus spiritalis uita componitur. Nisi regendarum suarum et aliorum animarum ars non esset spiritalis, Gregorius non diceret: Ab imperitis ergo pastorale magisterium qua temeritate suscipitur, quando ars est artium regimen animarum. Hinc Paulus apostolus ait: Scio et humiliari, et abundare, et satiari, et esurire, et penuriam pati . Hec enim omnia minus intuentibus non uidentur ars esse spiritalis, sed simpliciter necessitas actionis. Sed si ars non esset, scio, Apostolus non dixisset; sed cum, scio, dixit, in huius operis actionis artem inesse demonstrauit. Quem enim penuria sua non frangit, a gratiarum actione non retrahit, in rerum temporalium desiderium non accendit,  scit humiliari. Qui enim acceptis rebus non extollitur, et eas ad usum uane glorie non intorquet, nec solus possidet, sed cum diligentibus misericorditer diuidit, scit abundare. Qui acceptis alimentis non ad ingurgitationem uentris utitur, sed ad reparationem uirtutis, scit satiari. Qui alimentorum inopiam sine murmuratione tolerat, nec pro necessitate uictus agit aliquid unde anima peccati laqueum incurrat, scit esurire. Quem ergo nec in abundantia superbia eleuat, nec in necessitate cupiditas irritat, nouit abundare, nouit et penuriam pati. Qui ergo in prosperitate non eleuatur, in aduersitate non frangitur, suasionibus ad malum non trahitur, uituperationibus a bono opere non reuocatur, spiritali arte  refertus non infirmatur in peius, sed proficit sanus semper in melius.

Que cum fuerint a nobis die noctuque incessabiliter adimpleta, et in die iudicii reconsignata. Hec enim sacratissima supradicta Domini precepta nobis presenti consignantur in uita, ut operemur in eis et operantes custodiamus illa. Iterum nobis in uita reconsignabuntur eterna, ut laboris nostri digna recipere mereamur premia, illa uidelicet que ipse Dominus operariis suis promisit dicens: uenite ad me, omnes qui laboratis et onerati estis, et ego reficiam uos . Et, uenite, benedicti Patris mei, percipite regnum, quod uobis paratum est ab origine mundi . Et de quo Apostolus dicebat:

Illa merces nobis a Domino recompensabitur, quam  ipse promisit, quod oculus non uidit, nec auris audiuit, nec in cor hominis ascendit, que preparauit Deus his qui diligunt eum . Officina uero ubi hec omnia diligenter operemur, claustra sunt monasterii et stabilitas in congregatione. A faciendo enim officium, et ab officio officina deriuatur. Sunt enim operantium domicilia, et omnium monachorum ibidem habitantium claustra. In quibus qui uult habitare, firmitatem in mente et stabilitatem debet habere in congregatione, ne uagari incipiat per diuersa terrarum spatia, aut transmigrare de cella ad alteram, et de propriis ad non propria loca, et dicatur de illo quod in Salomonis libro scriptum inuenitur: Sicut auis, inquit, transmigrans de nido suo, sic uir relinquens locum suum . Quid enim  per auem signatur, que relinquit nidum suum, nisi monachus qui relinquit locum suum et propositum suum. Melius enim relinquat mentis uagacitatem, et cordis firmiter locique teneat stabilitatem, et ad perfectum ducat bonum quod cepit agere, quia scriptum est: Non qui inchoauerit, sed qui perseuerauerit, saluus erit . Sequitur de obedientia.



CAPUT u. De obedientia.

Primus humilitatis gradus est obedientia sine mora. Queritur a plurimis cur beatus Benedictus in hac Regula duos humilitatis gradus dixerit esse primos: unum, istum quem in manibus tenemus, alterum uero, qui in duodecimis gradibus  ponitur  primus. Sed sciendum est quia ille est primus in corde, et iste primus in actione. Sicut enim ille est primus in ordine, ita secundus in cogitatione, uoluntate, desiderio et conuersione. Iste tamen, qui hic ponitur primus, illic inuenitur in ordine esse secundus. Sic enim dicit in isto: Hi tales relinquentes statim que sua sunt, et uoluntatem propriam deserentes, illam Domini imitantur sententiam qua dicit: Non ueni facere uoluntatem meam, sed eius qui misit me . In illo uero dicit: Secundus humilitatis gradus est, si propriam quis non amans uoluntatem desideria sua non delectetur implere, uocem illam Domini factis imitetur dicentis: Non ueni facere uoluntatem meam, sed eius qui misit me. Ecce  quomodo probatur quia iste ipse qui hic ponitur primus, illic positus inuenitur esse secundus. Sed ille est primus in ordine et cogitatione, iste primus in operis actione. Ille primus in initio conuersionis, iste primus in initio actionis. Ille primus in anima spiritualiter, iste primus in obedientia corporaliter. Unde et istius capituli titulus non de humilitate, sed de obedientia discipulorum est prenotatus. In illo autem de cogitatione, uoluntate et desiderio tractatur, in isto uero de discipulorum obedientia disputatur. Obedientia uero discipulorum prius Deo in corde, postea exhibenda est magistro in actione. Interius enim unusquisque timore tactus egreditur ad publicum obedire, quasi discipulus magistro. Nisi enim Domini compellente timore, nunquam se in regulari  uita alter alteri se subderet, sed Domini compulsus timore pariter et amore, fit ut alter subdat se alteri, et regatur alter ab altero. Postquam enim cor hominis timor Domini penetrat, festinus sibi alium ducem querit ad uitam, ut quo per se ire non ualet, altero ducente perueniat. Unde et hic beatus Benedictus uolentibus eternam peruenire ad uitam ordinatissime initium operis uieque demonstrat dicens: Primus humilitatis gradus est obedientia sine mora. De obedientia beatus disputaturus Benedictus, non ordinis, ut predictum est, gradum, sed laboris rationabiliter hic posuit primum. Quem sine mora conuenit implere discipulum, qui sine mora celorum uult conscendere regnum. Sine tarditatis enim mora monachus debet facere obedientiam, qui  sine tarditate laboris sui uult recipere premia. Sine tarditate enim habet uictoriam, qui humiliter obediens contra hostem fortiter dimicat. Scriptum est enim: uir obediens loquitur uictorias . Quid enim mirum si peccator homo obedientie in presentis uite breuitate se subiicit, quando ipse mediator Dei et hominum semetipsum exinaniuit formam serui accipiens, factus est obediens usque ad mortem . Et charum habens hominem, quem propterea morte redemit, charum se omnibus sanctis suis exhibuit. Unde et sequitur:

Hec conuenit his qui nichil sibi Christo carius aliquid existimant. Nihil omnino ut Christum Christianus debet habere charum, quia idipsum, et non alium suum Creatorem, Redemptorem cognoscit et Dominum.  Nihil ergo ut Christum debemus habere charum, quia ille nichil sic charum sicut electorum habuit conuentus. Sic enim dignatus est nos charos habere, ut pro nobis non recusaret suum sacrum sanguinem fundere. Sit ergo charus ut Pater, nos illi ut filii. Diligamus ergo Dominum Iesum Christum, quia ille prior dilexit nos, et tradidit semetipsum pro nobis. Nihil enim amori illius debemus preponere, sed super omnia debemus eum amare atque diligere: quia cum illo speramus in eternum regnare. Ipse enim ait: Qui amat patrem aut matrem plus quam me, non est me dignus . Quis enim tam stultus et hebes potest efficere [Al., existere], ut uitam et salutem suam non uelit diligere? Christus est enim uita  et salus nostra, qui dixit: Ego sum uia, ueritas et uita . Christus est ergo, dum in hoc mortali corpore uiuimus, spes nostra: Christus defensio nostra, Christus gubernatio nostra, Christus fortitudo nostra, Christus solatium nostrum, Christus redemptio nostra, Christus pastor, salus et protectio nostra; Christus iustificatio, sanctificatio et illuminatio nostra, et in futuro seculo erit gloria nostra Christus: exsultatio nostra Christus, glorificatio nostra Christus, pax nostra Christus, hereditas nostra Christus, eternitas nostra Christus, lex nostra Christus, claritas nostra Christus, sanitas nostra Christus, corona nostra Christus, sapientia nostra Christus, regnum nostrum Christus, premium nostrum Christus, gaudium nostrum Christus, munus nostrum  Christus, decus nostrum Christus, refectio nostra Christus, requies nostra Christus, omnia bona, omnia sancta, omnia amabilia, omnia desiderabilia nostra Christus; et Deo nichil carius conuenit nobis habere quam Christum. In illo enim et per illum uiuimus, mouemur et sumus. Propterea nichil carius illo aliud aliquid habere debemus. Sed qui uolunt in eternum cum Christo regnare, debent sine mora imperanti obedire, et hoc quod sequitur facere, id est:

Propter seruitium sanctum quod professi sunt, seu propter metum gehenne, uel gloriam uite eterne, mox ut aliquid imperatum a maiore fuerit, ac si diuinitus imperetur, moram pati nesciunt in faciendo. Propter seruitium sanctum quod professi sunt, dixit, id est, pro illa professione quam monachus coram.  omnibus promisit ante altare dicens: Promitto de stabilitate mea et conuersione morum meorum, et obedientia, coram Deo et sanctis eius. Ista ergo regularis professio, si usque ad calcem uite in monasterio operibus impleatur, recte seruitium sanctum uocatur, quia per istam sanctus effectus monachus, sancto Domino sociatur. Et siue pro isto seruitio, id est, ut possint implere illud, quia melius est non uouere quam post uotum promissa non reddere; seu propter metum gehenne, id est, ne in gehennam descendant crucienturque eternum; uel gloriam uite eterne, id est, ut ad illam perueniant gloriam, ut, sicut sol, in conspectu Patris fulgeant, clarescant, luceant. Mox ut aliquid imperatum a maiore fuerit, ac si diuinitus imperetur, moram pati nesciant in  faciendo.

De quibus Dominus dixit: Ab auditu auris obediuit mihi . Id est, in ipso auditu, quo uocem meam audiuit, statim et sine mora mihi obtemperauit et obediuit. Hoc enim testimonium de psalmo XuII sumptum est, ubi populus gentium facilitatis credulitatis laudatur a Domino, qui oculis corporeis Dominum nostrum Iesum Christum non uiderunt, sed de illo predicantibus apostolis uelociter crediderunt. Quorum exemplar et monachi obedientes modo sequuntur, qui senioribus a Deo missis faciliter obediunt. Et ut intelligant non tantum se homini, sed magis Deo obedire, et obedientiam quam maioribus exhibent, retributori omnium bonorum  Domino commendare, audiant Dominum dicentem quod sequitur

Et iterum dicit doctoribus: Qui uos audit, me audit . Dominum enim probantur audire, qui doctoribus ad obediendum cordis inclinant aurem, et obedientie sue a Domino recipient mercedem qui senioribus non tardant humiliter obedire. Qui ergo talem merentur habere operis sui retributorem, necesse est ut semper obediant cum magna cordis alacritate. De quibus et subditur:

Ergo illi tales relinquentes statim que sua sunt, et uoluntatem propriam deserentes, mox exoccupatis manibus, et quod agebant imperfectum relinquentes, uicino obedientie pede iubentis uocem factis sequuntur. Hi nimirum que sua sunt relinquunt, qui propter  aliorum utilitatem, suam imperfectam dimittunt, et plus proximis quam sibi placere contendunt. Et non propriam uoluntatem, sed magis proximorum implere conantur. Et mox exoccupatis manibus, id est, a cunctis operibus quibus operabantur, disiunctis, et ab omnibus actionibus separatis, uel expeditis, quod agebant imperfectum derelinquunt. Propter obedientie enim perfectionem omnium aliorum actio relinquenda est operum, quia magis placet Deo obedientia quam uictima. Obedientia quippe uictimis preponitur, quia per uictimas aliena caro, per obedientiam uero uoluntas propria mactatur. uicino obedientie pede iubentis uocem factis sequuntur. Propterea appropinquat pes obedientie, ut festinanter currere, et quod ei iniungitur uelociter et sine tarditate possit  implere. Cuius non solum corpore, sed et corde est imperanti exhibenda uelocitas, ut nec corpori tarditas, nec cordi tepida resistat uoluntas. Sed iubentis uocem uelox auditor digno compleat opere ut, cum tempus retributionis aduenerit, dignam a Domino mercedem possit accipere. Pro cuius mercedis desiderio efficaciter quod sequitur est implendum. Dicit enim:

Et ueluti uno momento predicta magistri iussio, et perfecta discipuli opera, in uelocitate timoris Dei ambe res communiter citius explicantur. Momentum a breuitatis tempore est dictum, eo quod in breui compleatur obedientie opus iniunctum. Cum enim caritatis causa boni magistri iussio, et obedientis discipuli operatio unanimiter coniungitur, sine dubio  bonum fructum parturiunt, quia non est infructuosa Spiritus sancti coniunctio, ubi non est animarum nociua disiunctio. Corda enim timore Domini copulata uelociter parturiunt infirmantibus animabus salutis medelam.

Quibus ad uitam eternam gradiendi amor incumbit, ideo angustam uiam arripiunt, unde Dominus dicit: Angusta uia est que ducit ad uitam . Hoc in loco beatus benedictus hi pronomen in subauditione reliquit. Quod si addideris, clarius ea que dicuntur aduertis, id est, si dixeris: Hi quibus ad uitam eternam gradiendi amor incumbit, ideo angustam uiam arripiunt, ut non suo arbitrio uiuentes, et cetera que sequuntur. Miro modo et a Domino  sic composita: ut per uiam angustam, et arctam ascendant electi ad celi latissimam patriam, et per uiam amplam atque latissimam descendant reprobi ad Auerni angustissima claustra; per iter enim angustissimum ueniunt sancti ad amplissimum regnum, et per iter amplum ad angustissimum iniqui perueniunt barathrum. Mutatur enim tempus malignis diuitibus, mutatur et sanctis pauperibus. Illis ut de spatiosa uoluptatis uia ad angustas inferni transeant penas; isti ut de presenti seculi angustia ad celi latissimam atque clarissimam transeant gloriam. Illi ut de molli et dissoluta uia ad angustum immittantur tartarum; isti ut de angusto et uiolento corporis actu ad amplum celi transeant regnum. Hinc Dominus ait: Regnum celorum uim patitur, et uiolenti  rapiunt illud . Non enim qui molliter et dissolute uiuunt, sed regnum Dei possidet is qui pro illo uiriliter agit. Hinc beatus Hieronymus ait: Lata uia est seculi uoluptas, quam appetunt homines; angusta que per labores et ieiunia panditur. Sed per latam multi ambulant, angustam autem pauci inueniunt.

Ut non suo arbitrio uiuentes. Periculosum est enim monacho suo proprio uiuere arbitrio, ne forte dicat esse bonum quod ab aliis non bonum, sed iudicatur et est malum. Et dum se putat per rectam uidens currere uiam, in damnosam cecus incidat foueam, sicut scriptum est: Est uia que uidetur hominibus recta, sed nouissima eius deducunt ad tartara . Et propterea non: uel desideriis suis seruire,  sed preceptis Domini debent monachi humiliter obtemperare, Et uoluptatibus obedientes seruire propriis, sed cum timore Domini humiliter eius subiici debent mandatis, ut cum Dauid dicere possint: Particeps ego sum omnium timentium te et custodientium mandata tua .

Sed ambulantes alieno iudicio et imperio. Hic iudicium pro discretione uel arbitrio posuit. Aliter enim debet discernere opus, quod bonus et mortificatus pro Christo debeat agere monachus, ut operis sui mercedem consequatur a Domino, alterius obedire debet imperio. Suauius enim currit mandatorum Domini uiam, cuius opus alter discernit, et iudicat.

In cenobiis degentes abbatem sibi preesse desiderant. Cenobia enim multorum, et in commune uiuentium  uocantur monasteria monachorum, que ex Greco uocabulo nomen uidentur habere compositum. Cenon Grece dicitur quod nos commune uocamus. In cenobiis ergo degentes, id est in commune cum pluribus habitantes, ideo abbatem sibi preesse desiderant, ut illo gubernante uiam mandatorum Domini leuius currant, illoque regente leuius uiuant, et premia, que illis in futuro promissa sunt suauius apprehendant, scientes quia quanto se alterius potestati pro Christi amore subdi consentiunt, tanto in futuro seculo cum ipso Domino feliciter exsultare gaudebunt. Et quia sine dubio hi tales illam Domini sententiam, qua dicit: Non ueni facere uoluntatem meam, sed eius qui misit me  factis imitantur,  cum illo sine dubio felices in eternum regnabunt.

Sed hec ipsa obedientia tunc acceptabilis erit Deo et dulcis hominibus, si quod iubetur, non trepide, non tarde, non tepide, aut cum murmure, uel cum responsione nolentis efficiatur. Acceptabilis est obedientia Deo, si corde puro uelociter fit et sine murmure, et dulcis hominibus, si sine pigredine cum alacritate uel iucunditate fit mentis. Unde et subditur: Non trepide. Trepidare dicitur timere, uel dubitare. Ille enim obedientiam facere trepidat, qui in Domini adiutorio firmiter non sperat. Qui uero de Christi auxilio confisus fuerit, obedientiam pro Christo facere non trepidabit, quia scriptum est: Qui timent Dominum sperauerunt in Domino; adiutor eorum et protector eorum est . Non tarde. Ille  monachus facit obedientiam, qui non ex illa desiderat eterna recipere premia. Quem enim ad obediendum Dei amor non excitat, corporis otio delectatus obedire senioribus tardat. Ignorans quia qui parce seminat parce metet, et qui seminat in benedictione, id est in abundantia benedictionis, abundanter et in benedictione metet uitam eternam. Non tepide. Tepide dicit molliter, segniter, uel dissolute. Ille enim monachus obedientiam tepide facit, qui non timet quod Dominus de tepidis dicit, ait enim: Quia tepidus es et nauseam facis, incipiam te euomere de ore meo . Nec Paulo accommodat autem dicenti: Spiritu feruentes, Domino seruientes . Feruentes enim et non tepidos decet esse in Christi seruitio monachos, ut igne caritatis accensi,  que faciunt non tepide faciant, sed uelociter et expedite. Ille enim ignis diuinus, quem Dominus uolens ut arderet misit in terram, ad obediendum monachorum bonorum uelociter excitat corda, ut tanto illi obediendo citius placeant, quanto cum illo citius reguare desiderant. Aut cum murmurio facit. Qui enim cum murmurio facit obedientiam, nec ab imperante laudem, nec a Domino recipit mercedem, sed potius ab abbate corporis disciplinam, et a Domino eam, que murmurantibus debetur, iustam recipit penam. Infeliciter enim perdit utrumque, et penaliter conquirit utrumque. Perdit laudis atque mercedis gratiam, et conquirit corporis simul et anime penam. uel cum responso nolentis efficiatur. Ille enim monachus qui cum nolentis responso incusat  obedientiam, aut emendat cito uoluntatem pariter et responsum, aut festinus in murmurationis labitur peccatum. At uero si cito emendauerit responsum pariter et uoluntatem, obedientie sue non perdet mercedem; quia misericors et miserator Dominus penitentibus cito dimittit.

Quia obedientia que maioribus prebetur, Domino exhibetur. Ipse enim dicit: Qui uos audit, me audit . Cum magno enim cordis amore corporisque uelocitate fieri debet obedientia, quam ipse Dominus sanctam in suam recipit personam, ut facientibus eam, cum retributionis tempus aduenerit, plenissima tribuat premia. Ipse enim omnibus in laboris obedientia positis, cum tempus eterne refectionis  aduenerit, dicet: uenite ad me, omnes qui laboratis et onerati estis, et ego reficiam uos . Ergo cum magna cordis alacritate debet monachus obedientiam facere, qui talem sperat ex illa habere retributionem. Unde et sequitur:

Et cum bono animo a discipulis preberi oportet, quia hilarem datorem diligit Deus . Hec enim sententia non solum de illa, que specialiter pauperibus tribuitur, eleemosyna, sed etiam generaliter de omni monachorum intelligitur obedientia. Quia quidquid obediendo monachus agit, totum Deo tribuit, cui se totum uouit. Ieiunium enim, uigilias, abstinentiam, superimpositum cursum, et omnem omnino cordis et corporis actum Deo tribuit totum, a quo laboris sui centuplum sperat recipere fructum.  Ergo qui cum hilaritate et multiplicatione uult a Domino obedientie sue recipere fructum, cum hilaritate debet maioribus obedire: quia qui maioribus obedire contemnit, sine dubio Domini imperio contradicit, qui discipulis et omnibus doctoribus dicit: Qui uos audit, me audit, et qui uos spernit, me spernit . Non est ergo obedientia que a maioribus iniungitur spernenda, sed potius amanda et diligenda, et, in quantum uires suppetunt, cum hilaritate est operibus exsequenda. Scriptum est enim: In omni dato hilarem fac uultum tuum . In omni ergo dato hilarem facit uultum, qui non cum tristitia aut rancore, sed sereno uultu animoque leto prebet auditoribus sermonem, pauperibus panem, maioribus autem cor humile et obediens. Iste in omni dato hilarem  facit uultum, et ideo omne suum datum a Domino credidit esse receptum et aptum. Qui autem ieiunant, sed non cum hilaritate uigilant, sed non cum hilaritate abstinent, sed non cum hilaritate cetera multa bona faciunt, sed non cum bono animo nec cum hilaritate, non accipiunt a Domino laboris sui mercedem, sed a maligno murmurationis condemnationem. Unde et subditur:

Nam cum malo animo si obedit discipulus, et non solum ore, uerum etiam in corde si murmurauerit, et si impleat iussionem, tamen acceptum iam non erit Deo, qui cor respicit murmurantis. Et pro tali facto nullam consequitur gratiam, imo penam murmurantium incurrit, si non cum satisfactione emendauerit. Cum bono enim animo, et corde puro, et humili spiritu  debet obedire discipulus magistro, ut obedientie sue gratiam accipiat apud Deum. Nam quando cum malo obedit animo, et superbus, et murmurans, et inobediens tenetur a Deo. Deus autem, cui omnia nuda sunt et aperta, murmurantium, etiam tacentium corda condemnat. Propterea quidquid faciunt monachi, absque murmuratione faciant, ne, quod absit, murmurando ea sententia pereant qua illi perierunt qui in deserto contra Dominum murmurauerunt; et perierunt manna manducando, et isti in monasterio Scripturas recitando et insuper murmurando. Illi manna manducando mortui sunt: et isti Scripturas legendo et audiendo spiritali fama quotidie moriuntur. Illi murmurando terram repromissionis  non introierunt, et isti murmurando paradisum perdent, et promissionis terram, id est eternam celi patriam, non ingredientur. Quid enim prodest murmuratoribus exterius agere opus iniunctum, et interius a mercedis premio remanere uacuos. Melius est ergo maioribus obedire cum gaudio, et premium recipere sempiternum, quam tristi animo obedire et laboris sui premia perdere. Etsi factis compleat iussionem magistri, iussionem tamen non implet Apostoli, qui dixit: Omnia facite sine murmurationibus et hesitationibus .



CAPUT uI. De taciturnitate

Taciturnitas uirtus est humilitatis et indicium grauitatis, nutrix uirtutum, et custos est morum.  Hinc Salomon ait: Qui custodit os suum et linguam suam, custodit ab angustiis animam suam . Ab angustiis uidelicet eterne pene liberat animam suam, qui taciturnitatem amans, a malo et prauo, uel omnino stultiloquio custodit, et refrenat linguam suam dicens:

Faciamus quod ait Propheta: Dixi, Custodiam uias meas, ut non delinquam in lingua mea . Ille bene uias, id est, actus uite sue custodit, qui in lingua minime offendit. Modicum enim membrum est lingua, sed multas rixas et multa sepe committit scandala. De qua Iacobus apostolus ait: Linguam nullus hominum domare potest; inquietum malum, plena ueneno mortifero, et reliqua . Qui ergo in lingua non uult delinquere,  prius uias suas, id est actus uite sue, debet sollicite prouidere, ne subito labatur in lingua, qui ante suas prouidere neglexit uias. Sequitur:

Posui ori meo custodiam . Ille bene custodiam ori suo ponit, cuius lingua nec in maliloquium, nec in uaniloquium, nec in multiloquium procaciter fluit, sed secundum Salomonem, tempus tacendi, et tempus exspectat loquendi . Item scriptum est: Homo sapiens tacebit usque ad tempus, lasciuus autem et imprudens non seruat tempus . Sed et ille custodiam ori suo ponit, qui se non iustum, sed, quod magis uerum est, peccatorem fatetur. Ne ergo in malioquium labatur lingua, ponat unusquisque nostrum ori suo custodiam, et diligenter attendat quid de male loquentibus  Apostolus dicat. Ait enim inter cetera superius uel subterius nominata mala: Neque ebriosi, neque maledici, neque rapaces regnum Dei possidebunt . Sed in lege Dominus filiis Isrel precepit dicens: Maledicos non sinas uiuere in terra . Ne ergo in uaniloquium defluat lingua, audiamus quid Psalmista de uaniloquio dicat. Ait enim: uana locuti sunt unusquisque ad proximum suum: labia dolosa, in corde et corde locuti sunt. Disperdat Dominus uniuersa labia dolosa, etc. . Ne in multiloquium inconsiderato lingua cadat, audiamus quid Salomon dicat, dicit enim: In multiloquio non effugies peccatum, et qui multis utitur uerbis, ledit animam suam . Ponenda est ergo custodia  ori nostro, ne effrenate loquentes aut per maliloquium, aut per uaniloquium, aut per multiloquium offendamus Dominum Deum nostrum. Per effrenationem enim lingue, sicut beatus Augustinus ait, seminantur stimuli, oriuntur rixe, accenduntur faces odiorum, pax exstinguitur cordium, et ceterorum multorum redundat copia uitiorum.

Obmutui, et humiliatus sum, et silui a bonis . Hanc sententiam beatus Benedictus in taciturnitatis exposuit laude dicens: Hic ostendit Propheta, si a bonis eloquiis interdum propter taciturnitatem debet taceri, quanto magis a malis uerbis propter penam peccati debet cessari? Sic enim quidam ait: pro otioso uerbo ratio ponitur. Pro sermone iniusto pena exsoluitur. Obmutui, dixit, id est, silentium mihi, ne in  loquacitate peccarem, uoluntarium imposui. Scriptum est enim: Qui odit loquacitatem, exstinguit malitiam . Hinc Isaias ait: Cultus iustitie silentium , uidelicet indicans quia mentis iustitia desolatur, quando ab immoderata locutione lingua non compescitur. Taciturnitas, ut dictum est, uirtus est humilitatis, quia quanto taciturnitatis freno constringitur lingua, tanto mens humiliata erigitur ad summa. Et quanto se sub silentio deprimit, tanto compunctionis aciem in celum figit. Et quantum se ad compunctionis gratiam humiliatus animus eleuat, tantum se iterum ad gratiam compunctionis humiliat. Unde et sequitur: Humiliatus sum, et silui a bonis . Nisi enim prius humiliatus esset, a bonis malisque non siluisset.  Humiliatus enim intelligitur, humi prostratus. Qui ergo taciturnitatis uirtutem ueraciter amat, necesse est ut ad tempus etiam a bonis locutionibus taceat, ut uirtutes ceteras ad tempus tacendo nutriat, quas nutritas iterum tempore congruo sapienter proferat. Hinc per quemdam sapientem dicitur: Est tacens qui inuenitur sapiens; et est odibilis qui procax est ad loquendum . Ac si diceret: Ille se tacendo sapientem componens nutriuit, iste se procaciter loquendo odibilem fecit. Ille qui tacuit inuentus est sapiens; iste quia loquendo excessit modum inuentus est procax.

Ergo quamuis de bonis et sanctis ad edificationem eloquiis, perfectis discipulis propter taciturnitatis grauitatem rara loquendi concedatur licentia. Bona et  sancta et ad animarum edificationem apta Domini dicit eloquia, quia nisi anima illis composita, ad celorum minime poterit conscendere patriam, aut cum sanctis recipere premia. De his enim eloquiis dicit Psalmista: Eloquia Domini eloquia casta: argentum igne examinatum, etc. . Hinc iterum ipse: Iudicia Dei iustificata in semetipsa; desiderabilia super aurum multum, et lapidem pretiosum, et dulciora super mel et fauum . Etenim seruus tuus custodit ea: in custodiendis illis retri butio multa. Hinc Paulus ait: Scimus quia lex bona, et sancta, et iusta est . Hec sunt eloquia Domini que credentibus et facientibus ea eternam preparant uitam. Que propter taciturnitatis grauitatem  tenendam raro conceditur discipulis predicanda, ne forte, dum taciturnitatis sue incautus egreditur claustra, in elationis preceps foueam cadat, aut silentii sui transeat terminum, et sue patiatur anime detrimentum, perdat taciturnitatis proficuam grauitatem, et in damnosam incidat animi leuitatem. Unde et sequitur:

Quia scriptum est: In multiloquio non effugies peccatum . Hinc beatus Gregorius ait: Quia multiloquio quisque seruiens rectitudinem iustitie tenere nequaquam possit, testatur Propheta, qui ait: uir linguosus non dirigetur super terram . Hinc beatus Ambrosius dicit: Est homo qui silentium affectat quidem, sed cor eius multum se condemnat. Iste talis multum loquitur. Est alius qui  mane usque ad uesperum loquitur, et cum discretione silentium magnum custodit Melius est enim silentium tenere quam aliquid malitiose dicere. Facilius enim tacendo culpa refugitur quam loquendo. Hinc enim scriptum est: Noli citatus esse in lingua, et priusquam audias, ne respondeas uerbum, et in medio seniorum ne adiicias loqui; non loquaris, nisi interogatus fueris . Interrogatio enim os monachi aperiat. Maneat in uerbo eius mensura, in sermone sit statera, semper uerba eius sint moderata, modum loquendi non transeat et plus diligat semper audire quam loqui.

Et alibi, Mors et uita in manibus lingue . Lingua namque manus non habet, sed per metaphoram pro operibus manus dicitur lingua habere,  sicut et Psalmista dicit: Erue a framea, Deus, animam meam, et de manu canis unicam meam . In manibus ergo lingue mors et uita consistit, quia, ut Iacobus apostolus ait: Ex ipso ore procedit maledictio et benedictio . Quando enim ueritatem loquimur, et Dominum, qui dixit: Ego sum uia, ueritas et uita , benedicimus in manibus lingue, uitam tenemus, quia scriptum est: Os, quod mentitur, occidit animam ; et, Qui odit fratrem suum, homicida est . Hinc iterum Iacobus ait: Lingua ignis est: uniuersitas iniquitatis . Ignis est lingua, quia uirtutum siluam male loquendo deuorat, et cuncta fere facinora per eam aut continuantur, aut patrantur, aut defenduntur. Continuantur, ut latrocinia,  uel stupra; patrantur, ut periuria et falsa testimonia; defenduntur, quando commissa delicta interroganti negantur. Ipse iterum dicit: Ecce quantus ignis, quam magnam siluam incendit . Sicut enim a modica scintilla ignis excrescens magnam sepe siluam incendit, ita incontinentia lingue, suis nutrita leuitatibus, magnam bonorum operum materiam, multos uite spiritalis fructus, ubi attaminauerit, perdidit; sed et innumera plerumque, optime que uidebantur locutionis, folia consumit.

Nam loqui et docere, magistrum condecet; tacere et audire discipulo conuenit. Loqui et docere magistrum decet, quia illi per prophetam dicitur: Clama, ne cesses, dicit Dominus, quasi tuba exalta uocem tuam,  et annuntia populo meo scelera eorum, et aomui Iacob peccata eorum . Ipsi iterum per eumdem prophetam precipitur: Super montem excelsum ascende tu, qui euangelizas Sion; dic ciuitatibus Iuda, et reliqua . Tacere et audire discipulum conuenit. Discipulis enim dicitur: Qui habet aures audiendi audiat . Hinc Iacobus apostolus ait: Sit omnis homo uelox ad audiendum, tardus autem ad loquendum . Recte primo admonet aurem quemquam citius accommodare docenti sero autem os ad docendum aperire. Qui ergo sapientiam diligit, primo hanc a Deo postulet, dehinc magistrum ueritatis humilis auditor inquirat, et inter agendum suam cautissime linguam, non solum ab otiosis sermonibus cerceat, uerum  et ab ipsa, quam nuper didicit, ueritate predicanda contineat. Nam et tutius est ut audiat quam predicetur, quoniam cum auditur, humilitas custoditur; cum autem predicatur, uix non subripit cuiuis hominum quantulacunque iactantia. Hinc Ieremias bene instituti adolescentis uiam describens, modestiam taciturnitatis inter prima uirtutum studia computat: Bonum est uiro, inquit, cum portauerit iugum ab adolescentia sua, sedebit solitarius et tacebit .

Et ideo, si que requirenda sunt a priore, cum omni humilitate et subiectione reuerentie requirantur, ne uideatur plus loqui quam conuenit. Qui enim a priore consilium salutis et uerba doctrine requirit, cum omni humilitate uel subiectione querere debet, quia summa monachi uirtus humilitas est, summum uitium  eius superbia. Tunc autem se quisque monachum iudicet, quando se minimum estimauerit, etiam cum maiora uirtutum opera gesserit. Semper enim conscientia serui Dei humilis debet esse et tristis, scilicet ut per humilitatem non superbiat, et per utilem merorem cor ad lasciuiam non dissoluat.

Scurrilitates uero, uel uerba otiosa et risum mouentia, eterna clausura in omnibus locis damnamus; et ad tale eloquium discipulum aperire os non permittimus. Scurrilitates autem dicuntur ioca turpia et improba, uel irrisionibus digna, que a monachis omnimoda debent esse aliena. Decet enim monachum doctrine proferre sermonem, non ioci scurrilitatem. Mentis debet habere grauitatem, non ioci, uel scurrilitatis leuitatem. Iustum, honestum et rationabile  debet habere uerbum; non leue, uacuum et grauitatis gratia alienum. Meditetur ergo necesse est monachus in hymnis, psalmis et canticis, non in uerbis uacuis, uanis uel otiosis. Plerumque per quosdam gradus desidiosa mens in foueam lapsus impellitur; et dum otiosa uerba cauere negligimus, ad noxia peruenimus, ut prius loqui aliena libeat, et postmodum detractionibus uitam, de quibus loquitur, mordeat. Hoc nos cauere Dominus admonet dicens: Omne uerbum otiosum quod locuti fuerint homines, rationem reddent de eo in die iudicii . Si ergo ratio de otioso sermone exigitur, pensemus que pena de multiloquio maneat. In quo etiam per noxia uerba peccatur. Nam et otiosa uerba ipsa solent  esse risum mouentia. Propterea cauenda est omnibus nobis ioci et risus immoderata luxuria, per quam plerumque amarissima inter fratres nascuntur scandala. Unde et Salomon ait: Quasi per risum operatur stultus scelus . Nam et risum supra modum quis nesciat indisciplinationis et leuitatis esse ianuam? per quam perniciosum cibum misere anime diabolus subtiliter ministrat.



CAPUT uII. De humilitate et multiplici eius commendatione duodecim gradibus distincta.

Clamat nobis diuina Scriptura, fratres, dicens: Omnis qui se exaltat humiliabitur, et qui se humiliat exaltabitur . Hoc plane sciendum et firmissime a nobis tenendum quia omnis qui se incaute  de meritis, aut, quod peius est, sine meritis alleuauerit, iuste a Domino humiliabitur; et qui prouide se de benefactis humiliauerit, iuste ab eo exaltabitur. Hinc Salomon ait: Superbum sequitur humilitas, et humilem spiritum suscipiet gloria . Superbum enim sequitur humilitas, quia qui in presenti superbus perseuerans uiuit, post mortem humiliatus in infernum descendit. De superbis enim scriptum est: Deducunt in bonis dies suos, et in puncto ad inferna descendunt . Hec enim damnabilis et misera superbum sequitur humilitas, et humilem spiritum suscipiet gloria, id est, gloria regni celorum suscipiet omnes qui humiliato uiuunt spiritu. Hinc Dominus de humilibus ait: Beati pauperes spiritu, quoniam ipsorum est regnum celorum  . Hinc iterum dicit: Sinite paruulos uenire ad me, talium est enim regnum celorum . Et paruulos ergo, et pauperes spiritu, humiles dicit, quibus post mortem misericorditer regnum celorum promittit.

Cum hec ergo dicit, ostendit nobis omnem exaltationem genus esse superbie. Omnis superbia tanto in imo iacet, quanto in alto se erigit. Tantoque profundius labitur, quanto excelsius eleuatur. Qui enim per superbiam attollitur, per Dei iustitiam inclinatur. Superbia ergo, sicut origo est omnium criminum, ita ruina cunctarum uirtutum. Ipsa est enim in peccato prima, ipsa in conflictu postrema. Hec enim aut in exordio mentem per peccatum prosternit, aut in nouissimo de uirtutibus deiicit. Inde et  omnium peccatorum est maxima, quia tam per uirtutes quam per uitia humanam mentem exterminat.

Quod se cauere Propheta indicat, dicens: Domine, non est exaltatum cor meum, neque elati sunt oculi mei . Iste enim psalmus humilitatem predicat, temperantiam docet et patientiam monet, et benefacientibus omnem humilitatem ostendit; concinnat atque componit. Si ergo humiliatum cor sacrificium Deo est, sacrificium obtulit qui dixit: Domine, non est exaltatum cor meum . Si ergo hoc aliquis eremita celle sue uacans diceret, magne patientie laude fulgeret; quanto magis, quia hoc purpuratus rex et prophetarum dicebat eximius. Si igitur sancti uiri etiam cum agunt fortia de semetipsis  ipsis uilia sentiunt, quid in sua excusatione dicturi sunt, qui sine opere uirtutis intumescunt? Sed quelibet sint opera, nulla sint, nisi ex humilitate condiantur. Miranda quippe actio cum elatione non eleuat, sed grauat. Qui enim sine humilitate uirtutes congregat, in uento puluerem portat. Et unde aliquid ferre cernitur, inde deterius elati oculi cecantur

Neque ambulaui in magnis, neque in mirabilibus super me . Hoc est dicere: Nihil meritis meis reputaui, nichil scientie mee contuli, sed si aliquid boni habui, totum glorie Dei dedi. Nolui quasi mirabilibus innotescere hominibus, et nec quesiui aliquid super uires meas, unde me apud imperitos iactarem. Aliter: In magnis enim ambulare, est magna de se unumquemque sentire. In  mirabilibus uero est mirabile de se aliquid existimare. Quod se hic negat facere Propheta, cum dicit: Neque ambulaui in magnis, neque in mirabilibus super me. Omnis autem humilitas non tam in sermone quam in mente est, ut humiles nos esse conscientia nouerit, et nunquam nos uel scire aliquid, uel intelligere, uel esse existimemus, et nichil meritis nostris tribuamus, quia nichil de nostro nisi peccatum habemus.

Sed quid? Si non humiliter sentiebam, sed exaltaui animam meam. In cunctis ergo que agimus, humiliter de nobis sentimus, si in radice boni operis humilitatem tenemus, nec quibus superiores, sed quibus adhuc inferiores sumus, aspicimus; ut dum meliorum nobis exempla proponimus, ad maiora semper  ascendere ex humilitate ualeamus. Exaltamus autem animam nostram, cum in hac corporis habitatione humilia meditamur, dicente Scriptura: Deus superbis resistit, humilibus autem dat gratiam . Et illud: Humiliamini in conspectu Dei et exaltabit uos . Tanto ergo sit quisque uilior Deo, quanto pretiosior sibi; tanta pretiosior Deo, quanto per eum uilior sibi, quia humilia respicit, et alta a longe cognoscit. Hoc autem esse optimum specimen et electorum solet, quod de se semper minora quam sunt sentiunt, et infra quam sunt de se humilia proferunt.

Sicut ablactatus super matre sua, ita retribues in animam meam . Qui non eleuat cor suum, neque in altum attollit oculos suos, neque ambulat in  magnis, neque in mirabilibus super se, lactanti similis reperitur, dicente Scriptura: Ex ore infantium et lactentium perfecisti laudem . Hec enim uirtus ideo maxime inter uirtutes eximias honorata consurgit, quoniam eam dignatio maiestatis assumpsit. Denique consideremus quantum honorata sit humilitas, que superbie contraria in duodecimo gradu noscitur collocata. Illa enim per septem principalia uitia demergit in tartarum, hec per duodecim humilitatis gradus deducit ad celum.

Unde, fratres, si summe humilitatis uolumus culmen attingere. Summe humilitatis culmen, ut quidam uolunt, quatuor modis completur. Primo, si mortificatas monachus in semetipso omnes habeat  uoluntates. Secundo, si non solum suorum actuum, uerum etiam cogitationum nil suo celauerit abbati. Tertio, si nil discretioni sue, sed iudicio eius uniuersa committat, ac monita eius sciens ac libenter auscultet. Quarto, si in omnibus obseruet obedientie, mansuetudinis patientieque constantiam. Beatus ergo Benedictus non solum in quatuor, sed in duodecim gradibus summam atque perfectam esse uoluit et definiuit humilitatem. Nam et in hoc summa atque perfecta potest uideri humilitas, si quis humiliter et patienter impleat quod Dominus ait: Ego autem dico uobis non resistere malo, sed si quis te percusserit in dexteram maxillam, prebe illi et aliam, etc. . Qui enim ista patienter et humiliter sustinet, insuper illud audit quod Dominus  iussit, dicens: Diligite inimicos uestros, benefacite his qui oderunt uos, et orate pro persequentibus et calumniantibus uos, ut sitis filii Patris uestri, qui in celis est ; summam mihi uidetur habere humilitatem summumque humilitatis tenere cacumen.

Et ad exaltationem illam celestem, ad quam per presentis uite humilitatem ascenditur, uolumus uelociter peruenire. Exaltationem celestem illam dicit, de qua Dominus ait: Fulgebunt sancti sicut sol in conspectu Patris mei . Et de qua Daniel dicit: Et qui ad iustitiam erudiunt plurimos, fulgebunt quasi stelle in perpetuas eternitates . Hinc et Psalmista ait: Nimis exaltati sunt amici tui, Deus; nimis confortatus est principatus eorum  . Exaltatio celestis et summa est, ut sint sancti monachi similes angelis, ut sint filii et heredes Dei, coheredes autem Christi, et ut audiant a Domino: uenite, benedicti Patris mei, percipite regnum, quod uobis paratum est ab origine mundi ; et ut faciat eos in eodem regno discumbere, et transiens dignetur eis omnia bona ministrare.

Actibus nostris ascendentibus. Tunc actus nostri ad supera bene ascendunt, quando de die in diem bene uiuendo ad meliora proficiunt; quando uariis et multis fulti uirtutibus, ad contemplationem nostri creatoris humiliter surgunt. Et quasi per gradus ad uisionem illius per anime uirtutes conscendunt, ita ut de nobis dicatur: Ibunt de uirtute in uirtutem,  et uidebitur Deus deorum in Sion .

Scala illa erigenda est que in somnio Iacob apparuit, per quam ei descendentes et ascendentes angeli monstrabantur . Non aliud sine dubio descensus ille et ascensus a nobis intelligitur, nisi exaltatione descendere et humilitate ascendere. Quamuis alii doctores aliter hanc uoluissent intelligere scalam, et angelos descendentes et ascendentes per eam: beatus tamen Benedictus nostram in hoc loco uoluit intelligere uitam, que uirtutibus plena ad celum est quotidie erigenda. Angelos uero ascendentes et descendentes animas intellexit in regulari uita degentes. De quibus alie se humiliando ascendunt ad celum, alie uero superbientes de ipsis uirtutum  gradibus profundum cadunt in tartarum, et impletur in eis: Omnis qui se exaltat humiliabitur, et qui se humiliat exaltabitur .

Scala uero ipsa erecta, nostra est uita seculo, que humiliato corde a Domino erigitur ad celum. Tunc scala, id est uita nostra, ad celum bene a Domino erigitur, quando corda nostra cum manibus, id est cum bonis operibus, a nobis sursum leuantur; quando, secundum Apostoli commonitionem, que sursum sunt sapimus, non que super terram: quando ad celum suspirantes celestia meditamur et querimus; quando ea que retro sunt obliuiscimur, et ad ea que in ante sunt nos extendimus; quando tota mentis intentione ad palmam sequimur superne uocationis; quando de celestibus meditantes cum  Paulo dicere possumus: Nostra autem conuersatio in celis est .

Latera enim huius scale, dicimus nostrum esse corpus et animam. Proinde autem et sapienter nostrum corpus et animam huius scale duo dicit esse latera; quia ex utroque omnis homo compositus constat, et pro amore Christi et uita eterna ex utraque substantia, que preualet, agit bona; et ut in resurrectionis gloria in utraque substantia laboris sui recipiat premia, in utraque substantia sollicite satagit Domini custodire mandata. Tunc enim totam nostram ad celum erigimus scalam, quando auxiliante Deo nostra etiam in hostiam offerimus illi et corpora, obsecrante nos Apostolo ac dicente: Obsecro uos, fratres, per misericordiam Dei, ut exhibeatis corpora uestra  hostiam uiuentem, sanctam, Deo placentem, rationabile obsequium uestrum . Scala a scandendo, id est ascendendo, nomen accepit, que non aliter perfecta, nisi lateribus et gradibus constat.

In que latera diuersos gradus humilitatis uel discipline euocatio diuina ascendendos inseruit. Gradus isti humilitatis et discipline dicuntur, quia iste ambe uirtutes pulcherrime sibi inuicem sociantur: quia quem humilitas mansuetum, discipline eruditio componit et facit doctum, et quem humilitas tranquillum et mitem, discipline eruditio facit prouidum et sapientem. Quia scriptum est: Neminem diligit Deus, nisi eum qui cum sapientia commoratur , necesse est ut humilitati disciplina iungatur; quia eruditio discipline custos est humilitatis, et humilitas  temperatio est eruditionis. Euocatio dicitur, quando ad summum bellum, non solum milites, sed etiam ceteri uocantur. Unde et euocare, educere seu prouocare intelligitur. Quod uerbum apte satis hoc in loco est positum, quia ut ad bellandum contra diabolum duodecim gradibus humilitatis armati fortiter consurgamus, quotidie a Domino euocamur, educimur ac prouocamur: ut illo duce de uictoria triumphantes ad celorum regna per duodecim humilitatis gradus ascendentes perueniamus gaudentes.



De primo humilitatis gradu

Primus itaque humilitatis gradus est, si timorem Dei sibi ante oculos semper ponens. Merito inter duodecim  iste gradus et in dignitate, et in ordine ponitur primus. Ideo primus in ordine, quia primus est in cogitatione, in corde et uoluntate. Ideo primus est in dignitate, quia a Domino incipit timere. De timore enim scriptum est: Initium sapientie timor Domini: et timor Domini disciplina sapientie. Timor Domini gloria, et gloriatio, et letitia, et corona exsultationis: et dabit letitiam et gaudium in longitudinem dierum . Hec omnia bona, et alia multa illis timor Domini ministrabit, qui illum sibi iugiter ante oculos posuerint, et cum beato Iob dixerint: Quasi tumentes fluctus super me semper timui Dominum, et pondus eius ferre non potui .

Obliuionem omnino fugiat. Quia in uno cordis habitaculo non potest memoria pariter et obliuio retineri,  necesse est ut a cordibus nostris obliuionem pellamus nociuam, et retineamus memoriam proficuam. Cum enim a claustro cordis obliuio fugatur damnosa, tunc in nobis fructifera crescit, et redundat memoria, que nobis ante oculos mentis, et Domini precepta eius reducit, et quomodo illi placeamus, et eius precepta custodire possimus, diligenter inquirit, et que facienda, et que non facienda sunt, uigilanter intendit. Hinc Iudeorum populum Dominus admonet dicens: Custodi igitur temetipsum, et animam tuam sollicite, et ne obliuiscaris uerbum Domini, et ne excedant de corde tuo cunctis diebus uite tue . Hinc Psalmista ait: Benedic, anima mea, Domino, et noli obliuisci omnes retributiones eius . Memoria timoris Domini facit hominem  cautum, modestum, iustum, rectum et honestum, pium, benignum, misericordem, prudentem, humilem, mitem, sobrium et in omnibus actionibus temperatum et prouidum. E contrario mentis obliuio facit hominem stultum, incautum, insensatum, fatuum, improuidum, iniustum, iniuriosum, iracundum, inuidum, impurum, immitem, incontinentem, irrisorem, detractorem, inflatum, superbum, elatum, uanum, et in omnibus omnino actionibus deprauatum hominem, facit et miserum. Non enim ad memoriam Dominum suum et precepta eius reducit; et ideo uelut cecus et errans peccat et perit. Qualiter autem hec obliuio fugiatur damnosa, audi sequentia:

Et semper sit memor omnium que precepit Deus.  Tunc enim memoria preceptorum Dei anime prebet salutem, quando ea, que Domini preceptis sagaciter memorantur, in mente efficaciter complentur in opere. Domini enim memorata, et non impleta precepta, damnationem magis anime quam salutem demonstrant. Memorata uero, et operibus consummata a facientibus procul repellunt peccata, et perseuerantibus salutem continuam, et premia promittunt eterna. Tribuunt facientibus gloriam, non facientibus autem gehennam minantur eternam, unde et sequitur:

Et qualiter contemnentes Deum, in gehennam pro peccatis incidunt. Contemnentes enim sunt qui audiunt precepta quidem Domini, sed obedire contemnunt.  Deum enim monachi contemnunt, quando abbati suo obedire renuunt, et dura ceruice resistunt. De omnibus enim a se missis predicatoribus Dominus ait: Qui uos audit, me audit; et qui uos spernit, me spernit . Hos autem contemnentes et abbatis precepta iusta despicientes, recte gehenna de peccatis incendit, quoniam euadere potuissent, si Domini et abbatis sui preceptis obtemperassent. Quasi enim ignis ligna, sic gehenna inobedientium recipit peccata. Et sicut ignis succenditur ex lignis, sic gehenna a contemptorum Dei succenditur peccatis: ut unumquemque secundum quantitatem suorum cruciet delictorum. Unusquisque enim quantum gehenne ministrauerit peccata, tantum sibi gehenne ignis incendit flammam. Quantum unusquisque peccatorum  secum portauerit ligna, tantum miser cruciabitur in gehenna. Et quantum ibi peccatorum suorum composuerit aceruum, tam grandem et durum ibi inueniet cruciatum. Et hoc modo unumquemque de propriis peccatis gehenne incendit ignis. Hinc beatus Isidorus ait: Sicut unusquisque sanctus in futuro iudicio pro quantitate uirtutum glorificabitur, ita et unusquisque impius pro quantitate facinorum condemnabitur. Nec deerit in supplicio futurus damnationis ordo, sed iuxta qualitatem criminum discretio erit penarum. Hinc beatus Gregorius ait: Omnipotentis Dei iustitia futurorum prescia ab ipsa mundi origine gehenne ignem creauit, qui in pena reproborum esse semel inciperet, sed ardorem suum etiam sine lignis nunquam finiret,  sed esset miseris mors sine morte, finis sine fine, defectus sine defectu; quia et mors uiuit, et finis semper incipit, et deficere defectus nescit; et mors premit, et non exstinguit; dolor cruciat, sed nullatenus pauorem fugat, flamma comburit, sed nequaquam tenebras decutit.

Et uitam eternam, que timentibus Deum preparata est, animo suo semper euoluat. Id est, hoc in corde suo semper euoluat, quod de contemnentibus Deum dicitur: Ibunt impii in supplicium eternum . De timentibus Deum: Iusti uero in uitam eternam ; ubi est gloria sempiterna, exsultatio magna, corona uirtutibus florida, claritas ueri Solis illuminatione fulgida, habitatio omnium sanctorum solida, eterna et semper permanens bonitas tota.  Ad quam qui bonorum operum uirtutibus fulti peruenerint, beatis angelis similes erunt, et simul cum Deo suo felices gaudebunt, et in perpetuo sine fine regnabunt.

Et custodiens se omni hora a peccatis et uitiis, id est cogitationum, lingue, oculorum, manuum, pedum, uel uoluntatis proprie. Quod dicit a peccatis custodire se omni hora, subauditur ab omnibus prauis operibus, que fiunt cogitatione, locutione et opere. Unde hic apte posuit cogitationum, lingue, manuum, pedum, etc. Istis fomitibus quasi quibusdam gradibus coalescit omne peccatum. Cogitatio namque praua delectationem parit, delectatio consensum, consensus actionem, actio consuetudinem, consuetudo necessitatem:  his ergo uinculis homo implicatus catena uitiorum tenetur astrictus, ita ut ab ea euelli non ualeat, nisi diuina gratia manum iacentis apprehendat. Sic ergo omni corpore oportet nos aptare, ut Creatori nostro totis membrorum uiribus obsequium ualeamus prebere. Tunc enim oculus Deo prestat obsequium, cum turpia declinat aspicere. Tunc lingua merebitur premium, quando benedictionibus occupatur. Tunc auditus placebit Deo, si detractionibus non misceatur. Et pedes laudare Deum poterunt, si cursum suum ab omni malitia reuocare festinent. Et manus benedicunt, si rapinis renuntiauerint, et ad misericordiam preparauerint. Quod uero dicit custodire se a uitiis, subauditur a septem principalibus, id est, a gula, fornicatione, auaritia, ira,  tristitia, acedia, uana gloria, et ab octaua eorum genitrice superbia, et ab omnibus prorsus illorum nociuis ramusculis, qui quasi uenenate soboles a uenenatis nascuntur parentibus, quorum hic catalogum enumerare nimis est longum. Nam in cordibus reproborum inuicem sibi catalogus succedit uitiorum, ut dum unum abierit, succedat aliud, iuxta prophete testimonium, qui ait: Residuum eruce comedit locusta, et residuum locuste comedit bruchus, et residuum bruchi comedit rubigo , etc. Hinc iterum per prophetam dicitur: Omnes cognationes terre ab aquilone uenient, et ponent unusquisque solium suum in introitum portarum Hierusalem . Regna aquilonis uitia sunt que in ipsis portis, id est, in ipsis sensibus anime regnant. Neque enim aliunde  peccamus, nisi uidendo, audiendo, attractando, gustando, atque tangendo. Unde et alias dicitur: Intrauit mors per fenestras uestras . Quod uero dicit, uel uoluntatis proprie subauditur, custodiat se a peccatis et uitiis proprie uoluntatis.

Sed et desideria carnis amputare festinet. Subauditur non delectetur implere. Quid enim in hac uita laboriosius, quam carnalibus desideriis estuare? Aut quid hic securius, quam desideria carnis non implere, et seculi huius nichil appetere. Qui enim hunc mundum diligunt, et desideria carnis implere contendunt, a turbulentis seculi sollicitudinibus conturbantur. Qui autem ita huic mundo moriuntur, ut soli Deo uiuere delectentur, future pacis requiem, quam illuc exspectant, hic quodammodo habere iam inchoant.  Ergo tam perseueranter intendere oportet animum nostrum orando atque pulsando, quousque importunas desideriorum carnalium suggestiones, que nostris obstrepunt sensibus, fortissima intentione superemus, ac tandiu insistere, quousque persistendo uincamus.

Aestimet se homo de celis semper a Deo respici omni hora, et facta sua in omni loco ab aspectu Diuinitatis uideri, et ab angelis, de omni hora renuntiari. Quanto enim unusquisque sollicitius se a Deo estimat respici, tanto debet cautius uiuere, et uitam suam honestissime custodire: ne illos Diuinitatis offendat oculos, quos uult habere propitios. Respicit ille abdita, et secreta atque occulta considerat, nec Dei  oculos aliquis potest euadere dicentis: Ego Deus approximans, et non Deus de longinquo. Si absconsus fuerit homo in absconditis, ergo non uidebo eum? Nonne celum et terram ego impleo ? Hinc Psalmista ait: Oculi Domini super iustos, et aures eius in preces eorum . Quod autem dicit, et ab angelis omni hora renuntiari, ab illo loco intelligitur, ubi angelus Tobie dixit: Quando orabas cum lacrymis, et sepeliebas mortuos, ego obtuli orationes tuas Domino . Sed et Dominus cum in Euangelio dixisset: Quicunque humiliauerit se, sicut paruulus iste, hic est maior in regno celorum, et qui susceperit unum paruulum talem in nomine meo, me suscipit , post paululum addidit: uidete ne contemnatis unum ex his pusillis. Dico enim  uobis: quia angeli eorum in celis semper uident fa ciem Patris. Magna dignitas animarum, ut unaqueque anima habeat ab ortu natiuitatis in custodiam suam angelum delegatum, ut et illam custodiat, ne peccet, et que bona fecerit, Deo nuntiare non cesset.

Demonstrat nobis hoc Propheta, cum in cogitationibus nostris ita Deum semper presentem ostendit, dicens: Scrutans corda et renes Deus . Hec propria uirtus, ut Cassiodorus ait, solius Dei est, et corda nostra discutere, et animi nostri uigorem potentia sue lucis penetrare. Nam licet nobis multo celsiores sint potestates celorum, nulli tamen creaturarum datum est cogitationum nostrarum plenissime secreta cognoscere. Agnoscit tantum perfecte in nobis solus ipse, qui iudicat. Ipse autem dicit:  Scient omnes Ecclesie, quoniam ego sum scrutans renes et cor . Hinc iterum scriptum est: Quoniam renum illius testis est Deus, et cordis eius scrutator est uerus . Corda ergo nostra scrutatur Dominus, quando cogitationes cordium nostrorum subtiliter inuestigat, ut que hominibus sunt occulta, illi fiant in palam. Scriptum est enim: Homo uidet in facie, Deus autem in corde. Scrutatur autem renes, quando animi nostri constantissimum intendit uigorem, siue corporeas liquide penetrat delectationes.

Et iterum: Dominus nouit cogitationes hominum, quoniam uane sunt . Hinc Hieremias ait: Oculi mei super uias hominum. Non sunt abscondite a facie mea, et non fuit occulta iniquitas eorum . Hinc Salomon ait: Respicit Dominus uias hominis, et omnes gressus eius considerat . Hinc Dauid dicit: Seruaui mandata tua et testimonia tua, quia omnes uie mee in conspectu tuo . Non solum factis, sed etiam cogitationibus delinquimus, si eis illicite occurrentibus delectemur. Nam si prius praue cogitationi resistimus, in lapsum operis non incurrimus.

Et item dicit: Intellexisti cogitationes meas a longe . Hinc per Salomonem dicitur: Omnes uie hominum panduntur oculis; infirmus et perditio coram Domino , quanto magis corda filiorum hominum. A longe enim quod dicit, non locum significat, sed tempus; quia non solum facta  nostra preuidet Deus, uerum etiam antequam existimamus ipsi nos, cogitationes nostras cognoscit. Non est timendum, si bona malaque in cogitationem ueniant, sed magis gloriandum est, si mens mala a bonis intellectu rationis discernat, et quod inter bonum et malum sensu prudentiori discernit, aut mala cognita caueat, aut intellecta bona faciat.

Et quia cogitatio hominis confitebitur tibi . Cogitatio uero hominis tunc Deo confitetur, quando peccata preterita humili satisfactione ab illo damnantur: quia dum unusquisque diuina illuminatione preuenitur, statim molestiis turpium cogitationum pulsatur, sed eas Domino confiteri humiliter non ueretur.

Nam ut sollicitus sit circa cogitationes suas peruersas,  dicat semper utilis frater in corde suo: Tunc ero immaculatus coram eo, si obseruauero me ab iniquitate mea . Subtiliter beatorum monachorum uita describitur, qui quando ad aliquam se gratiam Domini peruenisse cognoscunt, cauent ne iterum iniquitatis antique calamitatibus innodentur. Nam cogitationes illicitas immittere, demonum est, cogitationibus uero oblectari peruersis, nociuum est. Iniquitatem hoc in loco posuit pro cogitatione. Omne enim quod equum non est, iniquum est. Ergo qui se a prauis obseruat cogitationibus, leuius se obseruat a prauis operibus. Et ideo dixit: Et ero immaculatus coram eo, si obseruauero me ab iniquitate mea . Ac si diceret: Tunc immaculatam potero ducere uitam, si me non maculauerit cogitatio  praua. Neque enim potest sine macula uiuere, cuius iniqua cogitatio polluit mentem. Sed ille tantum bene immaculatus uiuit, qui se ab iniquitate praue cogitationis custodit. Et ne aliquis dicat: Cogitare tantum, non facere, non est grande peccatum, audiat quid de malorum cogitationibus sit scriptum. Dicit enim Scriptura: Cogitatio stulti peccatum est . Et ut intelligeres quale peccatum, dicit eadem Scriptura in alio loco: Peruerse cogitationes separant a Deo . Non enim paruum, sed grande peccatum est separari a Deo, et iungi diabolo. A quo se bene obseruat, qui cogitationes iniquas, dum adhuc sunt paruule, tenet et allidit ad petram.

uoluntatem uero propriam ita facere prohibemur, cum dicit Scriptura nobis: Et a uoluntatibus tuis auertere  . In multis iam dictum est, quia propriam uoluntatem nulli unquam facere permittendum est, nisi iudicio, et probatione uel multorum, uel eorum qui presunt. Nam illam dicimus perfectam continentiam, qua se a propriis suis uoluntatibus continet. Quantum autem habeat periculi, qui uoluntatem propriam facere uult, et non Domini, certum est ex Apostolo dicente: Facientes uoluntates carnis et cogitationum eramus aliquando et nos natura filii ire, sicut et ceteri .

Et iterum: Rogemus Deum in oratione, ut fiat illius uoluntas in nobis . Dominus infirmitatem hominis, quam portabat, ostendens ait: Pater, si fieri potest, transeat a me calix iste . Et  exemplum discipulis suis tribuens, ut non uoluntatem suam, sed Dei faciant, addidit: uerumtamen, non quod ego uolo, sed quod tu. Et alio loco dicit: Descendi de celo, non ut faciam uoluntatem meam, sed eius qui misit me . Quod si filius obediuit facere uoluntatem patris, quanto magis seruus debet obedire, et non suam, sed Domini facere uoluntatem!

Docemur ergo merito non facere nostram uoluntatem; cum caueamus illud, quod dicit sancta Scriptura: Sunt uie que uidentur hominibus recte, quarum finis usque ad profundum inferni demergit . Hec est illa lata et spatiosa uia, que per se gradientes ducit ad perditionem, per quam multi uoluntates suas sequendo pereunt, et descendunt in infernum.  Hinc quidam sapiens dicit: uia peccantium complanata lapidibus, et in fine illorum inferi, et tenebre, et pene . De quibus et in libro Iob legitur: Exsultant in lusibus, tenent tympanum, et cytharam, et gaudent ad sonitum organi; deducunt in bonis dies suos, et in puncto ad inferna descendunt . Nam et de illis intelligi potest, qui nunc electi esse uidentur; sed quia non sunt, a Domino reprobantur, dicente propheta: uocauit Dominus iudicium ad ignem, et deuorauit partem domus . Pars quippe domus deuorabitur, quia illos etiam infernus absorbebit, qui nunc se in preceptis celestibus stare gloriantur. Potest et de illis non inconuenienter intelligi, quos uitia sub simulatione uirtutum decipiunt. Quedam uitia speciem uirtutum habere  uidentur, sed uirtutes non sunt. Nam interdum sub pretextu iustitie crudelitas agitur, et inde se nonnulli iustos esse confidunt, unde maxime apud Dominum reprobantur. Carnales autem plerumque per insensibilitatem mentis non agnoscunt uitium esse culpabile, quod dignum uidetur damnatione. Hinc per Salomonem dicitur: uias que a dextris sunt nouit Dominus, peruerse uero sunt, que a sinistris sunt . Intelligitur et de hereticis, quorum dogma illius uidetur rectum, sed a catholicis uiris discernitur, et iudicatur esse prauum; quia sequaces suos dicit ad tartarum. Hinc Salomon ait: uia impiorum tenebrosa, nesciunt ubi corruant . Hinc iterum dicit: In itinere contemptorum uorago  .

Et cum item caueamus illud, quod de negligentibus dictum est: Corrupti sunt, et abominabiles facti sunt in uoluptatibus suis . Corrupti sunt sequendo libertatem arbitrii sui, et abominabiles facti sunt sequendo uoluntates proprii cordis sui. De his enim Apostolus ait: Homines corrupti mente, reprobi sine affectu, preuaricatores, immites, cauteriatam habentes conscientiam, etc. .

In desideriis uero carnis ita nobis Deum credamus superesse presentem, cum dicit Propheta Domino: Ante te est omne desiderium meum . Non enim ante homines, inquit, qui cor uidere non possunt, sed ante te est omne desiderium meum:  cui non latent que sunt in cogitatione uel desiderio cordis mei.

Cauendum ergo ideo malum desiderium, quia mors secus introitum delectationis posita est. Mors dicta uel a morsu, uel quia amara est. Ideo a morsu dicta est mors, quod delectauit Eua de ligno paradisi comedere uetito, et suasa a diabolo accepit pomum, et momordit illud, et statim mortem glutiuit amaram cum morsu. Delectauit et momordit, et statim mortis periculum incurrit. Intrauit delectatio pomi in animam; intrauit pariter et mors cum illa. Et ideo secus introitum delectationis mortem positam beatus esse Benedictus dicit. Nam eodem blandimento delectationis decipiuntur nunc per diabolum, quo protoplasti in paradiso sunt decepti. Diabolus enim quando  decipere aliquem cupit, prius naturam unius cuiusque incendit, et inde se applicat, unde aptum hominem ad peccatum inspexerit. Diabolus enim serpens est lubricus, cui si in capite suggestionis non resistitur, totus in interna cordis, dum non sentitur, illabitur. Si autem ei fortiter in capite a sanctis uiris resistatur, tota eius suggestio cito annichilatur. Unde et Psalmista ait: Ad nichilum deductus est in conspectu eius malignus ; et: Beatus qui tenet et allidit paruulos suos ad petram .

Unde Scriptura precipit dicens: Post concupiscentias tuas non eas . Hinc Iacobus apostolus ait: Unusquisque uero tentatur a concupiscentia sua abstractus et illectus . Abstractus uidelicet a recto itinere, et illectus in malum. Hinc  iterum ipse: Dehinc concupiscentia cum conceperit, parit peccatum. Peccatum uero cum consummatum fuerit, generat mortem . Tentatus est Dauid uisu uxoris aliene, et in concupiscentia sua abstractus et illectus est. Atque ubi conceptum scelus perfecit, in reatum mortis etiam proprio ore iudicatus incidit; quem tamen penitendo euasit. Tentatus est Iudas per philargyriam, et quia erat auarus, ab ipsa concupiscentia sua abstractus et illectus ad interitum consentiendo est deductus. Tentatus est Ioseph uerbis domine; sed quia nec concupiscentiam libidinis, nec delectationem habuit carnis, a tentatione uictor euasit.

Ergo si oculi Domini speculantur bonos et malos , et Dominus de celo semper respicit super  filios hominum, ut uideat si est intelligens aut requirens Deum, et si ab angelis nobis deputatis quotidie Domino factori nostro opera nostra nuntiantur . Oculi Domini respectio est diuina, qua semper respicit super bonos, ut eos ab insidiis inimici defendat, a peccatis custodiat, et in bonis iugiter operibus persistere faciat. Respexerunt oculi Domini Petrum, et ille statim reuersus a negationis uitio cognouit Dominum, et amare flendo emendauit delictum. Speculantur ergo oculi Domini bonos et malos, ut bonis bona, et malis retribuant mala. Ut illis pro bonis operibus premia, istis pro prauis actionibus penam tribuat sempiternam. Istos ut exaudiat et saluet, illos ut perdat et damnet, sicut scriptum  est: Oculi Domini super iustos, et aures eius ad preces eorum . uultus autem Domini super facientes mala, ut perdat de terra memoriam eorum. Respicit et super filios hominum, ut uideat si est aliquis inter eos intelligens aut requirens Deum. Ille enim apud Deum intelligens habetur, qui in opere et oratione non alium, sed ipsum auditorem solum requirit et exorat. Qui non in alio curam, spem uel fiduciam, nisi in ipso solo Domino ponit Iesu Christo. Curam, ut Iacta in Domino curam tuam. Spem, ut Spes mea Dominus a iuuentute mea. Fiduciam, ut Bonum est confidere in Domino. Angelos nobis deputatos dicit, de quibus Dominus ait: Angeli eorum semper uident faciem Patris mei, qui in celis est . Et pro quibus Paulus Apostolus mulieres prohibet  in Ecclesiam non uelatis intrare capitibus. Et de quibus idem alio loco dicit, quod Angeli missi sunt in ministerium propter eos qui hereditatem capiunt salutis.

Cauendum est ergo omni hora, fratres, sicut dicit in psalmo Propheta, ne nos declinantes in malum, et inutiles factos aliqua hora aspiciat Deus, et parcendo nobis in hoc tempore  dicat nobis in futuro: Hec fecisti, et tacui . Ille enim declinat in malum, qui prius stetit in bono, et qui prius in statu rectitudinis stetit, si declinauerit in malum, factus est inutilis seruus et prauus. De tali enim anima dicit Propheta: Quam uilis facta es nimis iterans uias tuas . Illa misera efficitur anima, que de statu rectitudinis  crebro descendens committit culpam. Unde et misera et inutilis est facta; sed nec talibus interdicenda est uenia. Sed hoc necesse est ut custodiat, ut sic preteritam plangat culpam, ne iterum plangendum committat, et eum Dominus frequenter peccantem aspiciens, et reuerti diu ad penitentiam exspectans, illi nolenti dicat: Hec fecisti et tacui . Superius enim peccatori Dominus dixerat: Tu uero odisti disciplinam, et proiecisti sermones meos retrorsum ; et cetera, que ibi descripta peccatorum multa retinentur mala. Et tunc ista subiiciens dixit peccatori in uindictam. Ac si diceret: Hec supradicta frequenter commisisti peccata, et non tibi reddidi dignam operis tui praui uindictam, sed potius tacui, et exspectaui te conuerti ad penitentiam.  Non tibi pro malis reddere uolui mala, sed tacui, et exspectaui ut penitentiam agenti redderem premia. Tacere enim Domini est, peccatori malum pro malo non reddere, sed diu ad penitentiam exspectare. Peccatori enim Dominus non taceret, sed responderet, si uindictam de eius prauis actionibus statim exspectaret. Sed quem diu exspectat ut peniteat: si penitentiam non egerit, subito ferit ut pereat.



De secundo humilitatis gradu.

Secundus humilitatis gradus est, si propriam quis non amans uoluntatem, desideria sua non delectetur implere sed uocem illam Domini factis imitetur, dicentis: Non ueni facere uoluntatem meam, sed eius qui misit me . Sicut non potest homo Deo  simul et mammone seruire, sic non potest uoluntatem propriam et Dei pariter implere uoluntatem. Uno enim uas poculo plenum impleri poculo non poterit altero. Nisi enim exhaurierit nociuum, non poterit hauriendo implere proficuo. Nec unius pectoris urna carnis simul et maiestatis sustinere poterit desideria, sed unde recedunt une, succedunt alie, id est, a qua mente recedunt uitia succedens uirtutum copia possidet. Ergo a nostri pectoris arca exhaurienda sunt carnalia desideria, ut et impleri possit uirtutum spiritalium copia, et a Deo uenientia tenere possit spiritalia desideria. Hinc enim scriptum est: Lignum uite desiderium ueniens, et desiderium suum iustis dabitur . De impiorum autem desiderio ita scriptum est: Desiderium impiorum  munimentum est pessimorum . Et alibi scriptum est: In allocutione desiderii ascendit illis de mari ortygometra, et uexationes peccatoribus superuenerunt . Ergo relinquende sunt nostre uoluntates et desideria, ut factis illam Domini uocem imitari possimus qua dicit: Non ueni facere uoluntatem meam, sed eius qui misit me. Quod autem sequitur:

Item dicit Scriptura: uoluntas habet penam, et necessitas parit coronam. Fateor me, nisi fallor, nunquam hoc in diuinis legisse Scripturis; et ideo non huius sententie sonum, sed magis eiusdem intellectum querere uolo. Dicit enim: uoluptas habet penam, et necessitas parit coronam. Ac si diceret: Lata et spatiosa uia est, que ducit ad mortis penam;  arcta et angusta est uia, que ducit ad uitam; ubi necessitatem pro Domino patientes coronas recipiant sempiternas. Hinc iterum Dominus dicit: Qui uult post me uenire abneget semetipsum, tollat crucem suam, et sequatur me . Quid est aliud semetipsum abnegare nisi latam et spatiosam uiam deserere, et uoluntates proprias odire? Quid est tollat crucem suam et sequatur me, nisi arctam et angustam uiam arripiat, ubi pro me multas necessitates sustineat? et sic ad gaudia perpetua me sequens ueniat, ubi eternam coronam me donante recipiat?



De tertio humilitatis gradu.

Tertius gradus humilitatis est, ut quis pro Dei amore, omni obedientia se subdat maiori; imitans Dominum,  de quo dicit Apostolus: Factus est obediens usque ad mortem . Si enim Deum, ut decet, diligamus, non solum in omni obedientia subdi maiori, sed, si necesse fuerit, parati esse debemus etiam pro illo mori; sicut et ille pro nobis mortuus est, sicut Apostolus ait, dicens: Commendat Deus suam caritatem in nobis, quoniam cum adhuc peccatores essemus, Christus pro nobis mortuus est . Et non solum pro illo mori, sed etiam pro fratribus animas ponere debemus esse parati, sicut ait idem Apostolus: In hoc cognoscimus caritatem eius, inquit, quoniam ille pro nobis animam suam posuit, et nos debemus pro fratribus animas ponere . Diligamus ergo Deum ut filii patrem,  et simus pro illius amore maioribus subditi usque ad mortem: quia et ille, cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo humiliauit semetipsum factus obediens usque ad mortem. uidete ergo, idem ait Apostolus, qualem caritatem dedit nobis Pater, ut filii Dei nominemur et simus . Ita enim perfecti erimus caritate, si nullius alterius, nisi sicut ille salutis nostre gratia prior nos dilexit; ita et nos nullius alterius rei, nisi tantum sui amoris dilectione, et maioribus subdi, et pro illo mori simus parati.



De quarto humilitatis gradu.

Quartus humilitatis gradus est, si in ipsa obedientia  duris et contrariis rebus uel etiam quibuslibet irrogatis iniuriis, tacita conscientia patientiam amplectatur. Frequenter solet contingere, ut quantum se monachus humilitati et obedientie subdiderit, tantum inuenit quod durius portat. Unde necesse est, ut unusquisque, cum ad Dei accedit seruitium, ad omnia toleranda suum fortiter preparet animum, sicut scriptum est: Fili, accedens ad seruitutem Dei sta in iustitia et timore, et prepara animam tuam ad tentationem. Deprime cor tuum, et sustine ; et siue irrogatas iniurias ab alio, siue tentationes uenientes ex animo tacita conscientia sustineat, et auxiliante Deo cum patientia omnia uincat. Scriptum est enim: In patientia uestra possidebitis animas uestras. Hinc Iacobus ait: Scientes quod probatio  fidei patientiam operatur; patientia autem opus perfectum habet . Ideo, inquit, aduersis tentamini ut uirtutem patientie discatis, et per hanc ostendere possitis ac probare, quia firmam fidem sustinere retributionis in corde gestatis. Hinc et Paulus similiter ait, dicens, quod Tribulatio patientiam operatur; patientia autem probationem  Patientia enim probationem operatur; quia cuius patientia uinci non potest, ille perfectus esse probatur. Illa enim ratio facit fideles per patientiam exerceri, ut per hanc fides eorum que sit perfecta probetur, dum et rebus prosperis utilia iustus exempla prestet hominibus, necesse est iterum tangi aduersitatibus, quatenus eius patientia bonum ceteris det exemplar, et patientie sue post mortem recipiat  premia: quia qui Deum pro irrogata laudat iniuria, et commissa sine dubio perdet facinora, et promissa quandoque a Deo recipiet premia.

Et sustinens non lassescat, uel discedat, dicente Scriptura: Qui perseuerauerit usque in finem, hic saluus erit . Nam inchoantibus premium promittitur, sed perseuerantibus datur. Tunc enim placet Deo nostra conuersatio, quando bonum quod incipimus perseueranti fine complemus. Ille monachus lassescit, uel discedit, qui regulare opus quod cepit ad perfectum non ducit; qui in ipso opere quod agere feruenti animo cepit, paulatim languescens tepescit, et aut ab opere tantum, aut simul ab opere et monasterio tepefactus recedit, non ponens  ante oculos, quod Scriptura maxime monachos hortatur dicens: Confide in Domino, et mane in loco tuo. : Unde et sequitur

Item confortetur cor tuum et sustine Dominum . Ac si diceret: uiriliter age, ne cadas in desperationem, et non tibi negatum putes quod diu promissum non accipis. Sustine Dominum, et sine defectione spera in eum, ut tempore opportuno metas quod hic sagaciter quotidie operaris. Exhortatio ista bonorum est monachorum, necnon et omnium Christianorum, ne se carnis imbecillitate a recto subducant proposito, sed in bonis operibus perdurantes ad perseuerantiam tendant, et in his que illis regulariter iniunguntur constanter perseuerent; sic enim sustinentium pectora roborantur,  si spem suam in Domini uirtute ponentes ad boni operis perseuerantiam tendant, et promissa Domini sustinentes a Domino mercedem recipere non desperent.

Et ostendens fidelem pro Domino uniuersa etiam contraria sustinere debere, dicit ex persona etiam sufferentium: Propter te morte tota die afficimur, estimati sumus ut oues occisionis . Morte uero affici, est per longas passiones presentis uite exitium reperire. Boni monachi fortitudo nec diuersis pulsata molestiis uinci, nec ullis uoluptatum illecebris debet succumbi, nec aduersis deiici, nec debet prosperis eleuari, sed contra omnia uitia roborata persistere debet et inconcussa. Et sicut ouis ad occisionem ducta nec uociferatur, nec repugnat,  ita monachus patientiam habens, nec uociferans, murmurans, nec repugnans iniurie debet resistere, sed magis tribulationibus multis affectus debet cum Psalmista Domino dicere: Propter uerba labiorum tuorum ego custodiui uias duras.

Et securi de spe retributionis diuine subsequantur gaudentes et dicentes: Sed in his omnibus superamus propter eum qui dilexit nos . Sancti enim cum Deo et propter Deum omnes presentis seculi superant tribulationes, fortiter agentes propter eternam retributionem. Superant enim aduersa omnia, et Dominum habentes a mille superantur aduersis. Si enim Deus pro nobis, quis contra nos? Hinc Petrus apostolus ait: Et quis nobis noceat, si boni emulatores fuerimus . De his dicit, que  nobis ab aduersariis per uerba contumeliosa, per damna rerum corporalium, per tormenta corporis accidunt. Hec enim omnia, cum fidelibus irrogantur, eis nocere non possunt, sed magis palmam patientie equanimiter tolerantibus afferunt. Si quis autem huiusmodi aduersis uictus deficit, non huic ille qui malum intulit, sed ipse sibi qui hec impatienter recusauit, nocuit.

Et item alio loco Scriptura, Probasti nos, inquit, Deus: igne nos examinasti, sicut igne examinatur argentum . Monachorum enim probatio in tentationum et diuersarum tribulationum fit camino. Oportet nos, inquit Apostolus, per multas tribulationes intrare in regnum Dei . Igne nos examinasti,  dicit, sicut examinatur argentum. Examinantur ergo igne tribulationis electi, ut ab omnibus sordibus mundati uenire mereantur ad diadema regis eterni. Argentum enim nisi examinetur per ignem, sordidum ex sua manet origine: ita et hominum corda, nisi igne Spiritus sancti fuerint mundata, naturaliter sordida manent, et immunda. Propterea ne in fornace humilitatis et tribulationis in plumbi mollescant natura, necesse est fortiter sustinentie patientieque teneant arma. Scriptum est enim: Sustine tentationes Domini, coniunge te Deo, et sustine, ut crescat in nouissimo uila tua. Omne quod tibi applicitum fuerit accipe, et in dolore sustine, et in humilitate tua patientiam habe: quoniam in igne probatur aurum, et argentum ; homines uero receptibiles  in camino humiliationis.

Induxisti nos in laqueum: posuisti tribulationes in dorso nostro. Induxisti nos in laqueo propter exaggerationem dicit tribulationis, ut intelligas omne genus tribulationis in hoc seculo super electos uenire; quia omne genus glorie a Domino in futuro exspectant recipere. Quia qui uite future premia accipere exspectat, mala omnia presentis uite equanimiter tolerat: quoniam ex illius dulcedine huius uite amaritudinem temperat. Quod autem dicit: posuisti tribulationes in dorso nostro, conuenit cum sententia Psalmi, qui dicit: Incuruatus et humiliatus sum nimis; rugiebam a gemitu cordis mei . Tribulationes enim in dorso et humilem significant animum, et curuum corpus. Indicant corpus  ieiuniis castigatum, et cor contritum et humiliatum. Qui enim discipline salutaris tribulationes in dorso minime portant, erecto incedunt corporis collo, ferum multum, et tumidum gestant animum. Quod autem sequitur

Et ut ostendat sub priore debere nos esse, subsequitur dicens: Imposuisti homines supra capita nostra . Secundum beati Benedicti expositionem abbates significat, sub quibus monachos regularis institutio decreuit uiuere, et illorum dictis obtemperare; sub quibus et capita mittere, et iussa illos iusta decet implere.

Sed et preceptum Domini in aduersis, et in iniuriis per patientiam adimplentes, percussi in maxillam prebent et aliam: auferenti tunicam dimitiunt et pallium:  angariati milliario, uadunt et duo: cum Paulo Apostolo falsos fratres sustinent, et persecutionem; et maledicentes se, benedicunt . Hanc alii iustitie doctores interpretati sunt sententiam. Beatus uero Benedictus tantum ut hoc in loco humilitatis et patientie nobis daret exemplar, posuit illam, quam qui in aduersis et in iniuriis ueraciter implere conatus fuerit, ad eternitatis culmen ascendere cito poterit. Nam nullus hanc implere perfecte poterit, nisi qui prius grandis patientie fundamentum in corde radicauerit, et summe humilitatis prius culmen attigerit. Qui enim in iniuriis irrogatis non reddit malum pro malo, ille maxillam percutienti unam prebet et aliam.  Ille qui maledictum non reddit pro maledicto, auferenti tunicam dimittit et pallium. Ille qui non uincitur a malo, sed uincit in bono malum, angarianti milliario uoluntarie pergit duo. Iste sine dubio talis patienter cum Paulo falsos fratres sustinet et maledicentes benedicendo ueraciter humilitatis implet preceptum.



De quinto humilitatis gradu.

Quintus humilitatis gradus est, si omnes cogitationes malas cordi suo aduenientes, uel mala a se absconse commissa, per humilem confessionem abbati non celauerit suo. Hinc Salomon ait: Qui abscondit scelera sua, non dirigetur: qui autem confessus fuerit et reliquerit ea, misericordiam consequetur . Amaritudo enim penitentie facit animum et sua facta subtilius discutere, et dona Dei, que contempsit,  flendo commemorare. Magna iam iustitie pars est semetipsum nosse interius hominem, quod prauus est, ut ex eo diuine uirtuti humilis subdatur ex quo sua cognoscens peccata alteri confiteatur ea. Hinc iterum Salomon ait: Reuela Domino opera tua, et dirigentur cogitationes tue . Unde et hic subditur;

Hortans nos de hac re Scriptura, dicens: Reuela Domino uiam tuam . Id est, reuela per confessionem abbati, quem tibi Dominus pro se uicarium dedit, actiones tuas in quibus peccati conscientia latet.

Et spera in Dominum . Qui tibi ueniam de commissis misericorditer donet. Hinc Cassiodorus  dicit: uelum quoddam est peccatorum, unde uia, id est uita nostra, tenebrosa amictus circumdatione uestita est; hanc reuelamus quando delicta nostra tenebrosa promptissime confitemur. Reuelauit enim Paulus uiam suam quando dixit: Caro concupiscit aduersus spiritum, spiritus autem aduersus carnem . Sperauit autem in Domino dum clamaret: Infelix ego homo, quis me liberabit de corpore mortis huius ? Gratia Dei per Iesum Christum Dominum nostrum. Hinc Augustinus ait: Quod autem habes in corde, patefac in sermone per confessionem. Spera in eum, et ipse faciet, hoc est, ipse tibi dimittet peccata tua, et deducet in caritatem opera tua. Sequitur:

Et item dicit: Confitemini Domino, quoniam bonus,  quoniam in seculum misericordia eius . Hinc Cassiodorus ait: Confessionem istam ad medicinam penitudinis applicandam designat. Sed hoc quoque ad preconia Domini pertinere non est dubium, quando maior gloria est pietatis confitenti parcere, quam uiuenti sine confessione prestare. Et ne aliquis de culparum suarum numerositatibus terreretur, addidit: quoniam bonus. Quis enim dubitat ad eum recurrere, quem sibi audit uelle celerrime subuenire? Addidit, quoniam in seculum misericordia eius. Audito bono Domino, ne se humana negligentia a studiosa et sedula supplicatione suspenderet, remedii causam dicit, ut ad confessionem celerem Domini debeat merito festinare. In seculum, uite huius significat  cursum, ubi miseri sunt quicunque delinquunt; ubi fas est corda nostra conuerti, et misericordiam postulari; ibi enim damnatio est confiteri peccatum ubi iam constat esse iudicium

Et item Propheta: Delictum meum cognitum tibi feci, et iniustitias meas non operui . Hoc est, cognitum facere, in confessionem delicti producere: operire autem, uelle aliquid silentio tegere, aut corpus dissimulatione celare. Hoc faciunt stulti, qui putant Deum ignorare posse quod agunt. Contra, qui illum nouerunt res omnes habere manifestas, ad humilem confessionem et penitentie uota descendunt, ne iudicem patiantur infestum quem propitium habere poterant aduocatum. Sequitur:

Dixi, Pronuntiabo aduersum me iniustitias meas Domino; et tu remisisti impietatem cordis mei . Hinc magna pietas Diuinitatis ostenditur, ut ad solam pronuntiationem deuotionis subito laxauerit peccata, quando sic iudicat pium uotum quemadmodum operationis effectum. Dixit enim in corde suo Domino non tacere que gesserat, et tanquam iam cuncta prodiderat, ita illi remissa sunt que uoluit confiteri. Confessio ergo mea adhuc in corde erat, et ad os nondum uenerat. Dixeram enim, Pronuntiabo aduersum me, uerumtamen Deus auditor cordis mei dimisit impietatem peccati mei.



De sexto humilitatis gradu.

Sextus humilitatis gradus est, si omni uilitate uel extremitate contentus sit monachus. Magna apud Deum refulget gratia, qui huic mundo contemptibilis  fuerit et uilis. Nam reuera necesse est ut quem odit mundus diligat Deus. Sancti qui uilitatem diligunt et rebus honoribusque renuntiant, ideo se ab omni terrena possessione mortificant, ut in hereditate cum Deo feliciter uiuant. Ideo uilitatem extremita temque amant, ut ualidiores ad uitam illam que illis preparat eterna, de huius uite mortificatione consurgant. Sequitur:

Et ad omnia que sibi iniunguntur, uelut operarium malum et indignum se iudicet. Ideo monachus operarium iudicat se malum, quia quomodo opus eius recipiatur nescit a Domino. Operamur enim nos exterius, sed quomodo opus a Domino recipiatur nescimus interius. Ideo se indignum iudicat, quia sicut non sunt condigne passiones huius temporis  ad futuram gloriam que reuelabitur in nobis, ita non sunt digna, quamuis sint bona opera nostra, ad conquirendam gloriam uel premia sempiterna.

Dicens cum Propheta: Ad nichilum redactus sum et nesciui . Hec uox humilitatis est, non timoris; sapientis potius quam nescientis sunt uerba; humiliantis, non exaltantis se est sententia. Apud enim seculum istud se iustus cognoscit stultum, ut inueniatur sapiens apud Dominum. Hinc Paulus ait: Stulta mundi elegit Deus, ut confundat sapientes, et infirma mundi elegit, ut confundat fortia . Nesciui, dixit, id est, nescientem me esse cognoui. Stultum et paruulum deputaui, et uelut insipientem  despexi. Qui enim modo se apud se humiliter nescientem cognouit, quandoque sapiens apud Deum et exaltatus gaudebit.

Ut iumentum factus sum apud te, et ego semper tecum . Non tale iumentum, quod insipientiam cordis haberem, sed qui toto corpore et corde Deum baiularem. Iumentum enim Domini non recusat ferre quodcunque illi fuerit pondus impositum, sed patienter tolerans portat, donec ad locum destinatum perueniat. Ita et monachus omnia quecunque illi ab abbate uel ab alio aliquo priore regulariter fuerit impositum, patienter tolerare et sine murmuratione debet sufferre, donec ad uite sue perueniat calcem, ubi, deposito laboris onere, exspectet a Domino dignam operis sui accipere retributionem.



De septimo humilitatis gradu.

Septimus humilitatis gradus est, si omnibus se inferiorem et uiliorem non solum sua lingua pronuntiet, sed etiam intimo cordis credat affectu. Qui enim in regno uult esse superior, necesse est ut in hoc mundo fiat inferior; et qui uult esse honoratior, fiat uilior et despectior, secundum Domini sententiam qui ait: Qui uoluerit inter uos primus esse, erit uester seruus. Et quicunque uoluerit inter uos maior fieri, sit uester minister, etc. . Tunc ergo se quisque monachum iudicet, quando se minimum, inferiorem et uiliorem ceteris existimauerit. Ad hoc monachus uiuit in monasterio, ut humiliatum habens animum, ceteris prebeat humilitatis exemplum. Unde et  Petrus apostolus ait: Omnes inuicem humilitatem insinuate . Ille bene ceteris humilitatem insinuat, qui eam ueraciter in corde portat; qui non se magnum et altum, sed ut uilem et despectum componit, et aptat magno pium; qui se pauperem spiritu et ut puerum paruulum in medio existimat, et exhibet fratrem. Hinc beatus Gregorius ait: Sciendum magnopere est quia tantum unaqueque anima pretiosior ante oculos Dei est, quanto pre amore ueritatis despectior fuerit ante oculos suos.

Humilians se et dicens cum Propheta: Ego autem sum uermis et non homo, opprobrium hominum et abiectio plebis . Ego autem sum uermis et non homo, propter exaggerationem dicit humilitatis.  uermis enim humilior cunctis animantibus esse uidetur et uilior. Nutritus enim uermis ex ligno quanto fragilior, tanto esse probatur et purior. Cui comparatur monachus, qui quanto in hoc seculo fuerit despectior, infirmior et uilior, tanto apud Deum sanctior inuenitur et mundior. De quibus Salomon ait: Formice, populus infirmus, qui preparat in messe cibum sibi . Quod autem dicit, opprobrium hominum et abiectio plebis, contra superbos et rusticos respicit populares, qui semper despiciunt humiles, et abiiciunt pauperes. Opponunt illis que possunt opprobria, obiiciunt contraria uerba, et semper in abscondito detrahere non cessant. Hinc Salomon ait: uiri sanguinum oderunt simplicem, iniusti [iusti] autem  querunt animam eius . Hec ratio discernit inter filios Dei et filios diaboli, quia filii diaboli amant et diligunt mundum, filii autem Dei amant et diligunt Deum. Sed filii diaboli filium Dei a mundi amore separatum, et celestibus tantum desideriis intentum, amare non possunt. Abominatio est enim, ut supra dicit, peccatoris religio.

Exaltatus sum et humiliatus, et confusus . Hoc specialiter conuenire probatur electis. Exaltatum se esse dicit quis illorum, quando prius res humanas cogitabat corde tumido. Humiliatus sum, inquit, quando ad confessionem, medicabile donum, diuina gratia miserante, peruenit. Confusus, quando illa que male gesserit, penitentie professione damnauit. O beata confusio que eternum tollis opprobrium!  Nam quidquid in reatum uenerit penitentum, perpetuis seculis redditur absolutum

Et item bonum mihi, quod humiliasti me, ut discam mandata tua . Exponit enim de illa dulcedine gustare, que omnes suauitates probatur excedere, et dicit: Bonum mihi quod humiliasti me, id est, ut mandatorum tuorum discerem copiam, quam antea recipere tumidus uel superbus non poteram. Humilitas enim ista Ierusalem tangit gloriosa fastigia. Nam sicut superbia mergit ad tartarum, ita ista tollit ad celum. Ista quippe humiliatio quale premium habeat, consequenter exponit, cum dicit: Ut discam mandata tua. Tunc enim perfecte discuntur mandata quando Domini fideliter implentur precepta; quando que recto intelliguntur corde, efficaci  implentur et opere.



De octauo humilitatis gradu.

Octauus humilitatis gradus est, si nichil agat monachus, nisi quod communis monasterii regula uel maiorum cohortantur exempla. Ac si diceret: Non aliquam inueniat monachus arbitrio suo institutionem nouellam, sed potius omnia que ab aliis uiderit agi agat, et que ceteros uiderit facere, pleniter faciat, et que scripta tenentur in Regula, firmiter custodiat, et expedite cuncta operibus compleat, et sic demum ordinatim ad exemplar maiorum perueniat patrum, et exemplum accipiat humilitatis a Christo, deuotionis a Petro, caritatis a Ioanne, obedientie ab Abraham, patientie ab Isaac, tolerantie a Iacob et Iob, castimonie a Ioseph, mansuetudinis a Moyse,  constantie a Iosue, benignitatis a Samuel, misericordie a Dauid, abstinentie a Daniele. Sic et cetera facta piorum quo labore, quo moderamine quaue intentione uel compunctione gerantur, sanctus imitando consideret monachus, ut eius auxiliante Christo usque ad eorum exemplar proteletur opus.



De nono humilitatis gradu.

Nonus humilitatis gradus est, si linguam ad loquendum prohibeat monachus, et taciturnitatem habens usque ad interrogationem non loquatur, monstrante Scriptura quia in multiloquio non effugietur peccatum . Ideo linguam suam prohibere debet monachus ad loquendum, ne in multiloquii cadat peccatum. Taciturnitas enim uirtutes plurimas nutrit  loquacitas uero etiam nutritas dispergit. Hinc Salomon ait: Sicut urbs patens, et absque murorum ambitu, ita uir qui non potest in loquendo cohibere spiritum suum . Ciuitas enim patens et absque clausura non seruat interius quod tenet illesum, nisi tempore congruo aut seris claudatur aut moro; ita et monachus nisi linguam prohibeat ad loquendum, uirtutes quas tenet interius per loquacitatis perdit uitium, nisi ori suo custodiam posuerit et ostium. Sequitur:

Et quia uir linguosus non dirigetur super terram . Quamuis linguosi possunt dici et illi qui lingue ubertate facundi sunt, tamen illis hoc specialiter nomen constat impositum qui inconsiderata locutione uerbosi sunt. Sic enim contrarios sapientibus  et diuerso sermone tractantes monet Iacobus apostolus dicens: Sit autem omnis homo uelox ad audiendum, tardus autem ad loquendum . Tales enim super terram minime diriguntur, quia flexibilitate sua frequenter excedunt. Difficile est enim indeliberatum rectum esse sermonem.



De decimo humilitatis gradu.

Decimus humilitatis gradus est, si non sit facilis ac promptus in risu, quia scriptum est: Stultus in risu exaltat uocem suam . Leuitas animi facit monachum facilem ac promptum esse semper in risu. Non enim timorem Domini gestat in corde, ideo in cachinno uult et alta semper ridere uoce. Non enim attendit quid nos Iacobus apostolus admonet dicens: Miseri estote, lugete, plorate. Risus  uester conuertetur in luctum, gaudium in merorem . Hinc Salomon ait: Risus dolore miscebitur; et extrema gaudii luctus occupat . Hinc iterum ipse: Risum reputaui errorem, et gaudio dixi: Quid frustra deciperis ? Magis ergo conuenit monacho luctus quam risus, quia per luctum uenitur ad gaudium, sicut scriptum est: Beati qui lugent, quoniam ipsi consolabuntur . Per risum uero uenitur ad fletum, sicut scriptum est: ue uobis qui ridetis nunc, quia flebitis et plorabitis ! Ridere enim homini, ut iam superius dictum est, penitus non uetatur, quia illi soli hoc inter omnes creaturas concessum naturaliter esse cognoscitur. Sed ut leuitatis caueat uitium, facilitas et alta uox fieri prohibetur in risu.



De undecimo humilitatis gradu.

Undecimus humilitatis gradus est, si cum loquitur monachus, leniter et sine risu, humiliter cum grauitate, uel pauca uerba et rationabilia loquatur. Leniter, id est, temperate uel placide decet monachum loqui, quia scriptum est: uerba prudentium statera ponderabuntur . Lenitas enim de fonte dulcedinis pariter procedit et pacis. Hinc Salomon ait: uerbum dulce multiplicat amicos, et mitigat inimicos, et lingua gratiosa in bono homine abundabit . Hinc iterum ipse: Fauus mellis uerba composita . uerba enim bene composita et proferentem honestant, et gratiam audientibus subministrant. Addidit dicens: Et sine risu; uerba enim risu plena  aut stultum aut leuem, aut certe uanum monachum esse denuntiant. Humiliter enim et cum grauitate debet monachus loqui, quia scriptum est: Noli citatus esse in lingua . Et: Qui odit loquacitatem, exstinguit malitiam . Et pauca uerba et rationabilia loquatur. Ideo pauca, quia scriptum est: In multiloquio non effugies peccatum, et qui multis utitur uerbis ledet animam suam . Ideo rationabilia, quia scriptum est: Qui moderatur labia sua prudentissimus est . Ideo pauca, quia scriptum est: Stultus uerba multiplicat. Et ubi sunt uerba plurima, ibi frequenter egestas . Ideo rationabilia, quia scriptum est: Homo sapiens tacebit usque ad tempus, lasciuus autem et imprudens non seruabunt tempus. Et est odibilis qui procax est  ad loquendum . Et: Qui inconsideratus est ad loquendum, sentiet mala .

Et non sit clamosus in uoce. Christi enim imitator monachus tacitus debet esse, non clamosus. De Domino enim scriptum est: Non clamabit, nec audietur foris uox eius . Plus enim silentium quam clamor conuenit monacho. Honestatem ergo uox submissa, et leuitatem ostendit uox clamosa. Sepe enim uox clamosa hominem odibilem facit, submissa autem amabilem reddit. Unde scriptum est: Sapiens in uerbis seipsum amabilem facit . Ideo amabilem, quia prudenter rationabilia et amabilia loquitur uerba. Hinc Basilius ait: uocis mensuram definiuit audiendi modus. Si enim maior fuerit uox quam requirit, cum possit audire ille cui  lequitur, etiam, si legimus, loquamur, iam non erit uox, sed clamor. Quod est notabile, nisi forte grauior sit auditus eius cui loquitur, et necessitas cogat ad clamandum. Hinc Fructuosus ait: Clamosum in locutione monachum aut ridiculosum esse non decet. Qui autem eiusmodi est, et sepe castigatus non fuerit emendatus, flagellis curandus est et acriter emendandus. Sequitur:

Sicut scriptum est: Sapiens uerbis innotescit paucis . Innotescit, dicit, id est, qualis apud semetipsum sit interius, ceteris se innotescit exterius. Sapientia quam secreto tenebat in corde, aliis ostendit proferendo sermone. Et qui sibimet tantum notus latebat occulte, semetipsum loquendo producit  in publicum. Ubi enim ista traditio dicit: Sapiens in uerbis innotescit paucis , alia dicit: Sapiens in uerbis producit seipsum , id est, qualis interius exstat tacendo, talem se producit exterius loquendo.



De duodecimo humilitatis gradu.

Duodecimus humilitatis gradus est, si non solum corde monachus, sed etiam corpore humilitatem uidentibus se semper indicet. Humilitatem ueraciter interius retinere et eam debet exterius uidentibus se monachus demonstrare, ut et interius interno placeat iudici, et exterius cunctis exemplis prebeat humilitatis. Sic in utroque humilitatis uirtute compositus humilis corde, humilis inueniatur et corpore. Interius humilis animo et exterius corpore inueniatur  humilis habitu, ut eius uidentes exemplum laudent et glorificent Deum, qui illi fundamentum humilitatis, constantiam concessit et operis.

Id est, in opere, in oratorio. uidelicet dum orat, cantat psalmos, hymnos, cantica, uel aliud opus Dei in ipso exercet sanctuario semper capite debet esse humiliato.

In monasterio, in horto, in uia, in agro; uel ubicunque sedens, ambulans uel stans, inclinato sit semper capite, defixis in terram aspectibus, reum se omni hora de peccatis suis existimans, iam se tremendo iudicio Dei presentari existimet, dicens sibi in corde semper illud quod publicanus ille euangelicus, fixis in terram oculis, dixit: Domine, non sum dignus, ego  peccator, leuare oculos meos ad celum . Quantum uenie fiduciam digne penitentibus prebet, quod publicanus, qui reatum sue nequitie perfecte cognouit, fleuit, confessus est. Etsi iniustus ad templum uenit, iustificatus a templo rediit. Unus enim superbiendo recessit humiliatus, alter lamentando appropinquare meruit exaltatus: quia omnis qui se exaltat humiliabitur, et qui se humiliat exaltabitur . Quapropter et de uerbis elati Pharisei, quibus humiliari meruit, possumus ex diuerso formam humilitatis, qua sublimemur, assumere, ut sicut ille, consideratis et peiorum uitiis et suis uirtutibus, est elatus ad iniuriam, ita nos non nostra solum pigriria, sed et meliorum uirtutibus inspectis, humiliemur ad gloriam, quatenus unusquisque nostrum  hoc apud se ac submissus obsecret; Deus omnipotens, miserere supplici tuo, quia non sum sicut innumeri serui tui contemptu seculi sublimes, iustitie merito gloriosi, castitatis laude angelici, uelut etiam multi illorum qui post flagitia publica penitendo tibi meruerunt esse deuoti. Qui etiam si quid boni tua gratia largiente fecero, quo fine hoc faciam, quaue a te districtione pensetur, ignoro. Et item cum propheta: Incuruatus sum et humiliatus sum usquequaque. Qui recordatur altitudinem quietis eterne, ipse uidet quantum sit humiliatus in hac carnis corruptione. Plangamus ergo et gemamus in confessione, agnoscamus ubi sumus, recordemur altitudinem eterne quietis, et patienter exspectemus quod ille promisit qui nobis in semetipso exemplum  patientie et humilitatis ostendit. Incuruatum se dixit a statu elationis, et humiliatum ab inflatione tumoris.

Et iterum cum Propheta: Incuruatus et humiliatus sum usquequaque . Id est qui dudum eleuatus eram in seculo, incuruatus et humiliatus sum modo sub Deo. Qui seculari dudum exaltatus eram in gloria, incuruatus et humiliatus sum nunc in penitentie penuria. Qui dudum exaltatus eram in habitu seculari, incuruatus et humiliatus sum modo sub manu omnipotentis Dei. Siue incuruatus corpore, humiliatus animo. Quod autem dicit, usquequaque, intelligitur ex omni parte et ex omni consideratione. Quia humilitas, que magistra est omnium  materque uirtutum, et corde necesse est firmiter teneatur et cunctis corpore demonstretur.

Ergo his omnibus humilitatis gradibus ascensis, monachus mox ad caritatem Dei perueniet illam que perfecta foras mittit timorem. Dominus dicit in Euangelio: Diligite inimicos uestros, et orate pro persequentibus uos, ut sitis filii Patris uestri qui in celis est . Hec est enim perfecta caritas de qua Ioannes apostolus dicit: Timor non est in caritate ; in tali uidelicet caritate que ad imitationem diuine benignitatis etiam inimicis benefacere et hos diligere nouit. Sed perfecta, inquit, caritas foras mittit timorem , illum uidelicet de quo scriptum est: Initium sapientie timor Domini . Quo timet quisque incipiens opera iustitie,  ne ueniat districtus iudex, et se minus castigatum damnet. Sed et presentium aduersitatum timorem perfecta caritas eiicit ex animo, quam habere querebat qui Domino supplicans aiebat: A timore inimici eripe animam meam . Quam et ille habebat qui dicebat: Quis nos separabit a caritate Christi? tribulatio, an angustia, an persecutio? etc. . Stimulat namque timor, sed noli timere. Intrat caritas, que foras expellat timorem et sanat quod uulneratum erat a timoris dolore

Per quam uniuersa que prius non sine formidine obseruabat, absque ullo labore uelut naturaliter ex consuetudine incipiet custodire. Prius enim homo cum animi timore et metu formidinis ad habitum  uenit conuersionis, sed postquam tempore diuturno in Christi perstiterit seruitio, et eius in bona consuetudine perdurauerit actio, succedente caritate, metu caret atque formidine. Et que antea faciebat cum timore formidinis, incipit custodire cum amore dulcedinis, et uelut naturaliter incipit suauiter custodire que prius duriter et formidando ceperat agere. Unde et sequitur:

Non iam timore gehenne, sed amore Christi et consuetudine ipsa bona, et delectatione uirtutum, que Dominus iam in operario suo mundo a uitiis et a peccatis, Spiritu sancto dignabitur demonstrare. Multi, ut supra dictum est, timore penarum incipiunt agere bonum, sed amore Christi perficiunt illud. Inchoant  a timore, sed euntes de uirtute in uirtutem, ad perfectam Christi transeunt caritatem. Et que prius agere ignorantia nocente timebant, consuetudine et scientia iam docente agere non formidant. Copiam uirtutum habere desiderant, et ideo opus bonum agere satagunt, et a uitiis celeriter mundare festinant. Accepto Spiritus sancti dono, in his que iusta et sancta et recta delectantur, et que delectant, sagaciter implere contendunt, ut eius sacrarum mereantur effici templum cui se ab initio conuersionis monachi esse uouerunt; ut impleatur in eis illud apostolicum: Templum Dei estis, et Spiritus sanctus habitat in uobis . Quo Spiritu sancto docente que facienda sunt faciunt, illo adiuuante ad perfectum deducunt, illo trahente desiderando stadium  actionis bone percurrunt, et currendo de uirtute in uirtutem proficiunt, et ad brauium sempiternum peruenire contendunt, ubi omni bono et gaudio repleantur eterno. Amen. Et ne istos duodecim humilitatis gradus confuse positos a beato Benedicto existiment imperiti, eorum discretionem breuiter patefactam monstrabo. Primus itaque humilitatis gradus incipit a timore. Secundus, ut non suam monachus, sed Domini impleat uoluntatem. Tertius de obedientie dicit perfectione. Quartus de patientie longanimitate. Quintus, ut unusquisque abbati suo occultas patefaciat cogitationes. Sextus, ut uilitatem et extremitatem diligat monachus. Septimus, ut inferiorem se et uiliorem ceteris proclamet uoce, credat corde, ostendat et opere. Octauus, ut nichil  agat monachus, nisi quod communis regula et maiorum cohortantur exempla. Nonus, si linguam ad loquendum prohibeat monachus. Decimus, si non sit facilis in risu. Undecimus, si leniter loquatur et sine risu. Duodecimus, ut in omni loco humilitatem omnibus corde et opere demonstret se uidentibus. His enim omnibus humilitatis ascensis gradibus, ad uisionem Omnipotentis feliciter ueniet monachus, ubi cum suo Domino felici fruatur gaudio, quod in sempiternum non auferetur ab eo. Ibunt enim de uirtute in uirtutem, id est de uno uirtutis gradu ascendunt in alium; et sic Deum deorum uidebunt in Sion et Ierusalem celesti cum exaltatione et gaudio.



CAPUT uIII.  De officiis diuinis in noctibus.

Hiemis tempore, id est a Kalendis Nouembris usque ad Pascha, iuxta considerationem rationis, octaua hora noctis surgendum est, ut modice amplius de media nocte pausetur et iam digesti surgant. Istud modice amplius de media nocte potest intelligi hora septima noctis tota et octaua dimidia. Tunc pulsato signo omnes pariter surgant, et sic illa, que restat, dimidia octaua, inter signorum explicetur interualla, ut ab hora noctis nona inchetur psalmi laus ipsa nocturna. Nam et in alio loco sic dicit: Post sextam surgentes a missa pausetur, et agatur nona mediante octaua hora. Ubi ostendit septima diei tota et octaua hora dormire dimidia. Talis et hic mihi sensus uidetur esse positus, ut post sex noctis horas pausetur  adhuc septima tota et octaua dimidia, et interuallo signorum facto, quasi hora dimidia incipientes, a nona hora noctis alacres animo et corpore non pigro diuine laudis officium reddant Domino nostro Iesu Christo. Quod autem dicit: Et iam digesti surgant, ab imperitis absurdum esse positum uidetur et ridiculosum, sed a recte intelligentibus utiliter esse prolatum, et congrue probatur esse dictum. Digestum enim dicit, coctum, consumptum, uel etiam deductum, aut certe exhalatum. Unde hic intelligitur, digesti surgant, id est iam cibo stomachi olla cocto et in uentriculum deducto, somnoque exsurgant exhalato. Nam et in alio loco de hac eadem re quidam monachorum magister sic ait: Ideo post pullos  nocturnas cum matutinis diximus iungi, ut digesti a somno fratres uigilanti et digesto sensu opus Dei sobrie compleant, et quod dicunt agnoscant. Et ideo interuallum ponitur, ut prolixa nocte somni grauitas finiatur, ne cum ante pullorum cantum in breuibus noctibus coacti fuerint fratres surgere, adhuc crudi ab inchoato somnio, cum in ipso impetu uenarum sanguis et humor per uenas bullescit, et harmonia grauedinis suscitati somni discoquunt membra escam quam sumpserint, in ipso adhuc incocti occisi incendio, non suscitati, sed potius occisi, cum inchoati fuerint fratres surgere, graui adhuc capite et indigesti ructu, effugient Spiritus sancti carismata. Sequitur:

Quod uero restat post uigilias, a fratribus qui psalterii  uel lectionum aliquid indigent, meditationi inseruiatur. Non hic dormire, sicut quidam uolunt, beatus Benedictus, sed uigilare iubet, non in lectulo sanos quiescere, sed meditationi iubet inseruire. Scriptum est enim: In lectulo meo quesiui quem diligit anima mea: quesiui et non inueni illum . Non enim in lectulo carnalium uoluptatum dilectus Christus inuenitur, sed in laboribus sanctis, excubiis sacris et orationibus inuenitur crebris, non in somni torpore, sed in uigiliarum oratione et orationis inuenitur compunctione. Hinc Cassianus ait: Nonnulli ignorantes, expletis matutinis hymnis, rursum reuertuntur ad somnum, quod omnimodis non oportet, ne purificationem nostram confessione supplici, et ante lucanum acquisitam, uel emergens quedam redundantia  humorum naturalium polluat, uel illusio corrumpat inimici, uel certe intercedens etiam puri ac simplicis somni refectio interrumpat spiritus nostri feruorem, ac tepefactos somni torpore per totum diei spatium inertes deinceps ignauosque traducat. Hinc iterum ipse: Nec ulterius quisquam post purificationem nocturnarum uigiliarum in requiem somni iterum resoluatur, donec superueniente die nocturne meditationi operatio diuina succedat; ne forte puritatem nostram psalmis, orationibus acquisitam, inuidus diabolus quadam somni illusione contaminet. Hinc Aurelius in Regula sua ait: Post matutinas orationes ad somnum reuerti non liceat; sed ut Regula ait: A Pascha autem usque ad supradictas Kalendas Nouembris, sic temperetur hora uigiliarum  agenda, ut paruissimo interuallo, quo fratres ad necessaria nature exeant, custodito, mox matutini, qui incipienti luce agendi sunt, subsequantur.



CAPUT IX. Quot psalmi dicendi sint in nocturnis horis.

Hiemis tempore, premisso in primis uersu, Deus in adiutorium meum intende; Domine, ad adiuuandum me festina . In secundo ter dicendum est: Domine, labia mea aperies, et os meum annuntiabit laudem tuam . Sicut enim pro reuerentia sancte Trinitatis ter dicitur, Sanctus, ita et in hac supplicatione trina apertione labiorum, ab ipsa sancta precatur Trinitate, ut post labriorum apertionem, digne possit os seruorum Domini nuntiare Domino  laudem. Os autem dicitur corporis membrum et cordis arcanum. Unde et efficaciter laus diuina cantatur.

Cui subiungendus est tertius psalmus et Gloria. Psalmus pro operatione ponitur: Gloria laus est diuina, quam angeli in celo, homines cantant in terra, sicut ille diuinus inchoatur hymnus: Gloria in excelsis Deo, et in terra pax hominibus bone uoluntatis .

Post hunc psalmus nonagesimus quartus cum antiphona, aut certe decantandus. Antiphona ex Greco interpretatur uox reciproca, duobus scilicet alternatim psallentibus ordine commutato. Quod genus psallendi Greci inuenisse traduntur. Apud Latinos autem imprimitus beatissimus Ambrosius antiphonas  instituit.

Inde sequatur Ambrosianus. Id est hymnus. Ambrosianum dicit, uel diuinum, uel celeste, id est diuinitus uel celitus inspiratum. Alii Ambrosianum ab Ambrosio hymnorum magistro dici uolunt.

Deinde sex psalmi cum antiphonis. Quibus dictis, dicto uersu, benedicat abbas. Id est post uersum a cantante dictum dicat abbas: Precibus omnium sanctorum suorum saluet et benedicat nos Dominus, uel aliam aliquam huiusmodi benedictionem.

Et sedentibus omnibus in scamnis, legantur uicissim a fratribus in codice. uicissim dicit, id est per uices, alternatim, uel mutuo, id est, tunc iste, tunc ille, nunc hinc, nunc inde

Super analogium tres lectiones. Analogium dictum  ab eo quod sermo inde diuinus aut legatur, aut predicetur: logos enim apud Grecos sermo dicitur.

Inter quas, et tria responsoria canentur. Duo responsoria sine Gloria dicantur. Post tertiam uero lectionem, qui cantat, dicat Gloria. Quam dum incipit cantor dicere, mox omnes de sedilibus suis surgant, ob honorem et reuerentiam sancte Trinitatis. Codices autem legantur in uigiliis tam ueteris Testamenti quam Noui diuine auctoritatis. Id est libri Moysi, Genesis, Exodus, Leuiticus, Numerus, Deuteronomium, Iudicum, Ruth, Regum, Paralipomenon, Iob, Psalmorum, Salomon, Sapientie liber, Ecclesiasticus, Tobias, Esther, Iudith, Esdras, Prophetarum, id est Isaias, Ieremias, Ezechiel et Daniel, Osee, Iel, Amos, Abdias, Ionas, Micheas, Nahum, Habacuc,  Sophonias, Aggeus, Zacarias, Malachias, et Machabeorum. Euangeliorum quatuor libri, id est, Mattheus, Marcus, Lucas et Ioannes. Epistole Pauli quatuordecim, id est ad Romanos una, ad Corinthios due, ad Galatas una, ad Ephesios una, ad Philippenses una, ad Thessalonicenses due, ad Colossenses una, ad Timotheum due, ad Titum una, ad Philemonem una, ad Hebreos una, Iacobi una, Petri due, Ioannis tres, Iude una, Actus apostolorum, Apocalypsis.

Sed et expositiones earum, que a nominatissimis doctoribus orthodoxis et catholicis Patribus facte sunt. Orthodoxi dicuntur uiri catholici, in fide recti, in uita probabiles. Ortho enim apud Grecos recte dicitur,  doxa autem gloria uocatur. Ergo orthodoxi uiri recte glorie dici possunt. Catholici uero uniuersales seu generales interpretantur. Non enim per heresim aut schisma ab uniuersali segregantur Ecclesia.

Post has uero tres lectiones cum responsoriis suis, sequantur reliqui sex psalmi cum Alleluia canendi. Post hos lectio Apostoli sequatur, ex corde recitanda; et uersus et supplicatio litanie, id est, Kyrie eleison; et sic finiantur uigilie nocturne. Kyrie enim apud Grecos Domine dicitur; eleison, miserere interpretatur. Similiter et Christe eleison, Christe, miserere interpretatur.



CAPUT X. Qualiter estatis tempore agatur nocturna laus.

A Pascha autem usque ad Kalendas Nouembris,  omnis, ut supra dictum est, psalmodie quantitas teneatur; excepto, quod lectiones in codice, propter breuitatem noctium, minime legantur: sed pro ipsis tribus lectionibus, una de ueteri Testamento memoriter dicatur, quam breue responsorium subsequatur, et reliqua omnia, ut dictum est, impleantur; id est, ut nunquam minus a duodecim psalmorum quantitate, ad uigilias nocturnas dicatur, exceptis tertio et nonagesimo quarto psalmo.



CAPUT XI. Qualiter Dominicis diebus uigilie agantur.

Dominico die temperius surgatur ad uigilias. In quibus uigiliis teneatur mensura, id est, modulatis, ut supra disposuimus, sex psalmis et uersu. Temperius dixit, id est, citius, prius, antea. Temperius enim a  tempore, aduerbio primitiuo fit comparatiuus; sicut a tarde tardius, et a cito fit citius. Modulatis, dixit, sex psalmis, id est, cantatis, in uoce compositis uel formatis. Modulatio enim dicitur dulcedo, uel suauitas cantus, que fit in modulata canora uoce.

Residentibus cunctis disposite et per ordinem in subselliis, legantur in codice, ut supra diximus, quatuor lectiones cum responsoriis suis. Ubi tantum in quarto responsorio dicatur a cantante, Gloria. Subsellia ceterorum hominum sunt, doctorum autem sedilia cathedre uocantur. Nam sedes singulariter et proprie regni est, subsellia autem a sedendo, quasi subsessia nuncupantur.

Quam dum incipit, mox omnes cum reuerentia surgant.  Post quas lectiones, sequantur ex ordine alii sex psalmi cum antiphonis, sicut anteriores, et uersus. Post quos iterum legantur alie quatuor lectiones cum responsoriis suis ordine quo supra. Sicut enim die Dominico duodecim uult pleniter psallere psalmos, ita uult duodecim legere lectiones, et totidem responsoria decantare.

Post quas iterum dicantur tria cantica de prophetis, que instituerit abbas. Ea enim instituere cantica debet abbas que temporibus, festiuitatibus congruant et diebus.

Que cantica cum alleluia psallantur. Cantica tunc Moyses primum inuexit quando percussa Aegypto decem plagis, et Pharaone submerso cum populis, per insueta maris itinera ad desertum gratulabundus  egressus est dicens: Cantemus Domino, gloriose enim honorificatus est ; deinde Debbora non ignobilis femina in libro Iudicum hoc ministerio functa reperitur; postea multos non solum uiros, sed etiam feminas Spiritu diuino completas Dei cecinisse mysteria.

Dicto etiam uersu et benedicente abbate, legantur alie quatuor lectiones de Nouo Testamento, ordine quo supra. Post quartum autem responsorium incipiat abbas hymnum, Te Deum laudamus. Quo perdicto legat abbas lectionem de Euangelio, cum honore et tremore stantibus omnibus. Qua perlecta, respondeant omnes, Amen. Et subsequatur mox abbas hymnum, Te decet laus. Et data benedictione, incipiant Matutinos. Dicit enim incipiat abbas hymnum, lectionemque  Euangelii legat; tamen non hec omnes debent ualentque facere abbates. Sunt enim qui aut impediente culpa non debent, aut impossibilitate cogente non ualent. Igitur sunt abbates qui nec sacerdotis, nec leuite funguntur ministerio, et ideo nec sacrosanctum legere possunt Euangelium. Cantoris non gestant officium, et ideo non possunt Ambrosianum altiboando incipere hymnum. Gregem tamen cum superno iuuamine possunt gubernare sibi commissum, et propterea eligantur ad abbatis ministerium peragendum. Attamen si ipsum opus bene facere debet aut preualet, abbas faciat. Sin autem non ualet, ualentem facere permittat, secundum quod idem beatus Benedictus alio loco precepit dicens: Cantare autem et regere non presumat,  nisi qui potest ipsum officium implere, ut edificentur audientes. Quod autem dicit, perfecta Euangelii lectione, respondeant omnes, Amen; incongrue dictum a plerisque uidetur et factum. Dicit enim non in omnibus Euangelii finibus conuenit respondere Amen; et ideo superfluum uidetur esse descriptum atque prolatum. Quibus respondendum est. Amen enim apud Latinos duas habet significationes: unam orantis, uel optantis, quando ponitur pro fiat, ut est, Et dicit omnis populus, Amen, amen, pro fiat, fiat; affirmantis, ut, amen dico uobis, etc. Sine una ex his duabus significationibus finem Euangelii nunquam inuenies. Et ideo non incongrue, sed satis apte, rationabiliter in omnibus Euangeliorum finibus a nobis respondendum est Amen, ut nos dicendo amen, aut  predicta fideliter credere, aut que promittuntur proficua obtinere nos uelle, optando et orando monstremus.

Qui ordo uigiliarum, omni tempore, tam estatis quam hiemis, equaliter in die Dominico teneatur; nisi forte  tardius surgant, et aliquid de lectionibus breuiandum est aut responsoriis. Quod tamen omnino caueatur ne proueniat. Quod si contigerit, digne inde satisfaciat Deo in oratorio, per cuius euenerit neglectum. Digne satisfacere, est secundum modum culpe regularem uindictam sustinere. Nam qui pro leui culpa grauiter, aut pro graui leuiter iudicatur, digne satisfacere non uidetur. Ideo autem per cuius culpam euenerit in oratorio, eum satisfacere iubet;  ut, quia in omnibus fratribus negligenter agens deliquit, ab omnibus satisfaciens uideatur, et pro eius delicto ueniam ab omnibus Cunctipotentis implorare misericordiam.



CAPUT XII. Qualiter matutinorum solemnitas agatur.

Solemnitas dicitur religiositatis festiuitas, conuentus letitie, que fieri cum conuentu iucunditatis solet. Solemnitas enim ab eo quod solet nomen accepit.

In Matutinis Dominico die in primis dicatur sexagesimus sextus psalmus sine antiphona in directum. Post quem dicatur quinquagesimus cum Alleluia. Post quem dicatur centesimus septimus decimus, et sexagesimus secundus. Inde benedictiones, et laudes; lectio  una de Apocalypsi ex corde, et Responsorium, et Ambrosianum; uersus, canticum de Euangelio, Litania; et completum est.



CAPUT XIII. Qualiter priuatis diebus matutini agantur.

Priuatis enim diebus dicit id est, officiis publicis, extraneis uel segregatis. Priuari enim ponitur pro malo, ut Iacob Racheli ait: Num pro Deo ego sum, qui priuauit te fructu uentris tui ? Dicitur et priuatus amicus, id est, ab aliis segregatus, et familiarius ceteris in amicitia iunctus

Diebus autem priuatis Matutinorum solemnitas ita agatur, ut sexagesimus sextus psalmus dicatur sine antiphona, subtrahendo modice, sicut in Dominica: ut omnes occurrant ad quinquagesimum, qui cum antiphona  dicatur. Post quem alii duo psalmi dicantur secundum consuetudinem, id est, secunda feria, quintus et tricesimus quintus tertia feria, quadragesimus secundus, et quinquagesimus sextus; quarta feria, sexagesimus tertius, et sexagesimus quartus; quinta feria, octogesimus septimus, et octogesimus nonus; sexta feria, septuagesimus quintus et nonagesimus primus; sabbato autem, centesimus quadragesimus secundus, et canticum Deuteronomii, quod diuidatur in duas Glorias. Nam ceteris diebus canticum unumquodque die suo ex prophetis sicut psallit Ecclesia Romana, dicatur. Post hec sequantur laudes: deinde lectio una Apostoli memoriter recitanda: responsorium, Ambrosianum, uersus, canticum de Euangelio: Litania, et completum est. Plane agenda Matutina, uel  uespertina non transeat aliquando, nisi in ultimo ordine, Oratio Dominica, omnibus audientibus, dicatur a priore, propter scandalorum spinas, que oriri solent in monasterio: ut conuenti per ipsius orationis sponsionem, qua dicunt: Dimitte nobis debita nostra, sicut et nos dimittimus debitoribus nostris , purgent se ab huiusmodi uitio. Ceteris uero agendis, ultima pars eius orationis dicatur: ut ab omnibus respondeatur, sed libera nos a malo. Plane aliquoties pro uere et certe, aduerbio affirmantis ponitur, ut Propheta ait: Ego dixi plane: hec iniquitas magna est, et portabo illam . Hic autem pro tamen uel nam coniunctionibus ponitur. Scandalorum autem spine hoc in loco intelliguntur ire, rixe, dissensiones,  detractiones, emulationes, uel alique commotionis contentiones que inter fratres solent oriri. A quibus inter se pacem habentes, caritatemque continuam conseruantes, mane et in uespere monachi se debent purgare. Mane, ne aliquis ex his uitiis usque ad occasum solis permaneat, quia scriptum est: Sol non occidat super iracundiam uestram. uespere, ne usque ad ortum solis pernoctans uitium maneat, et mane reum de peccatis monachum fedumque in conspectu Domini reddat. Ut conuenti, id est, per ipsius Dominice orationis promissionem, que dicit: Dimitte nobis debita nostra, sicut et nos dimittimus debitoribus nostris ; dimittat unusquisque fratri suo ex corde. Et sic purgatus, id est a uitiis emendatus, aut mane ad opus accedat  obedientie peragendum, aut uespere ad nocturnas excubias celebrandum. Ceteris uero agendis, id est, ceteris horis celebrandis, tantum ultima pars eius orationis, id est, Et ne nos inducas in tentationem, alta uoce dicatur, ut ab omnibus audita, Sed libera nos a malo, respondeatur.



CAPUT XIu. Qualiter in natalitiis sanctorum agantur uigilie.

In natalitiis sanctorum dicit, in festiuitatibus et solemnitatibus eorum, in quibus de hoc seculo felices migrauerunt ad celum. Nobis enim mortui, sed Deo et angelis, et sanctis eius uiuunt in eternum. Nobis autem absentes, illis autem sunt perspicui et presentes. Nobis mortui, illis uero sunt nati. Nec  nouum debet cuiquam uideri, si natus dicitur, qui ex hac uita migrauerit. Quomodo enim consuete nasci dicitur, cum quis de utero matris procedens hanc in lucem egreditur: ita etiam rectissime potest natus appellari, qui solutus a uinculis carnis ad lucem sublimatur eternam. Unde mos obtinuit ecclesiasticus ut dies beatorum martyrum siue confessorum Christi, qui de seculo transierunt, natales uoce tenus eorum solemnia, non funebria, sed natalitia dicantur. In sanctorum uero festiuitatibus, uel omnibus solemnitatibus, sicut diximus Dominico die agendum, ita agatur: excepto quod psalmi aut antiphone uel lectiones ad ipsum diem pertinentes, dicantur. Modus autem supradictus teneatur.



CAPUT Xu Quibus temporibus dicatur Alleluia.

A sancto Pascha usque ad Pentecosten sine intermissione dicatur Alleluia, tam in psalmis quam in responsoriis. Sine intermissione dicit, ut ubi dici debet, et tam in psalmis quam in responsoriis non passim pretermittatur, sed sedule firmiterque dicatur.

A Pentecoste autem usque ad caput Quadragesime omnibus noctibus cum sex posterioribus psalmis tantum ad nocturnas dicatur. Quamuis beatus Benedictus a Pentecoste usque ad caput Quadragesime, cum sex posterioribus psalmis iubeat ad nocturnas dicere Alleluia, placuit tamen synodo in Francorum  regno congregate, ut sicut Romani principes Ecclesie in Septuagesima dimittunt Alleluia, ita dimittant et monachi qui in eodem sunt regno constituti. Omni uero Dominica extra Quadragesimam, cantica, Matutini, Prima, Tertia, Sexta, Nonaque, cum Alleluia dicantur: uespera uero cum antiphona; responsoria uero nunquam dicantur cum Alleluia, nisi a Pascha usque ad Pentecosten.



CAPUT XuI. Qualiter diuina opera per diem agantur.

Ut ait Propheta, Septies in die laudem dixi tibi . Septies quod ait in die, significat semper. Solet quippe iste numerus uniuersitatis indicium esse; quia per septem dies uniuersus uoluitur mundus, et eorum numero dierum uniuersa Dominus  creauit tempora. Qui numerus propter septiformis Spiritus gratiam, que misericorditer timentibus Deum distribuitur, maxime sacratus esse perhibetur. Unde et sequitur:

Qui septenarius sacratus numerus a nobis sic implebitur, si Matutine, Prime, Terite, Sexte, None, uespere Completoriique tempore, nostre seruitutis officia persoluamus, quia de his horis diurnis dixit Propheta: Septies in die laudem dixi tibi. Nam de nocturnis uigiliis idem ipse Propheta ait: Media nocte surgebam ad confitendum tibi. Ergo his temporibus referamus laudes Creatori nostro super iudicia iustitie sue; id est, Matutinis, Prima, Tertia, Sexta, Nona, uespera, Completorio; et nocte surgamus ad confitendum ei. Et de iisdem horis Cassianus ait:  Horarum autem ipsarum, in quibus Deo per totum diei spatium obsequia reddimus, ratio hec est: Prima pro inchoatione diei; tertia, quia Spiritus sanctus in eadem hora super apostolos descendisse primitus comprobatur; sexta, pro eo quod immaculata hostia Dominus noster iehsu Christus eadem hora suspensus in cruce obnoxios de eternis peccatorum uinculis liberauit; nona, pro eo quod eadem hora Dominus noster descendens ad inferos sanctorum animas, que clause tenebris tenebantur, exinde liberauit, et secum ad celos Completorio transuexit; duodecima uero propter terminationem diei sicut prima inchoatione cantatur. Prima uero et completorio duodecima, pro inchoatione et terminatione diei postea a Patribus sunt adiuncte. Tertiam autem et sextam et  nonam etiam ab apostolis legimus fuisse celebratas. Nam tertia hora super apostolos in orationum officio constitutos Spiritus sanctus descendit. Sexta autem hora legimus Petrum, dum in nauicula oraret, subito in excessu mentis uas illud quod quatuor initiis quasi linteum, de celo submissum uidisse. De nona autem legimus: Petrus uero et Ioannes ascendebant in templum, ad horam orationis nonam . uespertinas autem uel matutinas orationes non solum ab apostolis, sed etiam in ueteri Testamento legimus eas in templo Domini semper fuisse oblatas. Unde et Dauid dicit de uespertinis: Dirigatur oratio mea sicut incensum in conspectu tuo; eleuatio manuum mearum sacrificium uespertinum  . De Matutinis autem dicit: Deus Deus meus, ad te de luce uigilo: et in matutinis meditabor in te, quia fuisti adiutor meus .



CAPUT XuII Quanti psalmi per easdem horas canendi sint.

Iam de Nocturnis uel Matutinis digessimus ordinem psalmodie, nunc de sequentibus horis uideamus. Prima hora dicantur psalmi tres, singillatim, et non sub una Gloria. Hymnus eiusdem hore, post uersum, Deus in adiutorium meum intende, antequam psalmi incipiantur. Post expletionem uero trium psalmorum, recitetur lectio una, uersus, et Kyrie eleison, et misse sint. Tertia uero, Sexta et Nona eodem ordine celebratur oratio, id est, uersus: hymni earumdem horarum, terni psalmi, lectio, uersus, Kyrie eleison, et misse  sint. Si maior congregatio fuerit, cum antiphonis; si uero minor, in directum psallantur. uespertina autem synaxis quatuor Psalmis cum antiphonis terminetur, post quos psalmos Apostoli lectio recitanda est, inde responsorium, Ambrosianum, uersus, canticum de Euangelio, litania et oratio Dominica, et fiant misse. Completorium autem trium psalmorum dictione terminetur. Qui psalmi directanee sine antiphona dicendi sunt. Post quos hymnus eiusdem hore, lectio una, uersus, Kyrie eleison, benedictio, et post misse fiant. Quod aliis in locis dicit, et completum est, hac in clausula, et misse sunt, dicit, et misse fiant repetit. Orationes enim officii, que a nobis complete, Deo sunt misse, quia in illius honore sunt celebrate. Aliter orationes, id est collecte, que in fine cursus  a sacerdote dicuntur misse, id est, Deo transmisse uocantur. A sacerdote enim mittuntur, sed a Deo accipiuntur. Hinc et litania solemnitate aliqua in Ecclesia celebrata, eleuata uoce, et per sacerdotis ministerium iam Deo est missa.



CAPUT XuIII. Quo ordine psalmi dicendi sint.

In primis semper diurnis horis dicatur uersus: Deus, in adiutorium meum intende; Domine, ad adiuuandum me festina: et Gloria. Hinc Cassiodorus ait: Tunc enim adiutorium poscimus, quando periculo subiacemus, ut aliquo remedio subleuati, calamitates diuersarum possimus uincere passionum. Intende dicit, propitius respice; quia omnia Dominus etiam cum non rogatur, agnoscit. Festina ergo dicit  Domino, qui festinabat de huius seculi clade liberari. Generaliter hunc locum facundissimus Cassianus in decima collatione plurima de eius utilitate disserens, tanto honore concelebrat, ut quidquid monachi assumpserint, sine huius uersiculi trina iteratione non inchoant, quem repetita sepius laude congeminans nimis utilem probat esse eius memoriam.

Inde hymnus uniuscuiusque hore. Deinde prima hora Dominica, dicenda quatuor capitula psalmi centesimi octaui decimi. Reliquis uero horis, id est, Tertia, Sexta et Nona, terna capitula suprascripti psalmi centesimi octaui decimi dicantur. Ad Primam autem secunde ferie, dicantur tres psalmi, id est, primus, secundus et sextus. Et ita per singulos dies ad Primam,  usque ad Dominicam, dicantur per ordinem terni psalmi, usque ad nonum decimum psalmum. Ita sane ut nonus psalmus et septimus decimus diuidantur in binas Glorias. Et sic fiat ut ad uigilias Dominica semper a uicesimo incipiatur. Ad Tertiam uero, Sextam et Nonam secunde ferie nouem capitula, que residua sunt de centesimo decimo octauo psalmo, ipsa terna per easdem horas dicantur. Expenso igitur psalmo centesimo octauo decimo duobus diebus, id est, Dominica et secunda feria, tertia feria iam ad Tertiam, Sextam uel Nonam psallantur terni psalmi a centesimo nono decimo usque ad centesimum uicesimum septimum, id est, psalmi nouem. Quique psalmi semper usque ad Dominicam per easdem horas itidem repetantur, hymnorum nichilominus, lectionum uel uersuum  dispositione uniformi cunctis diebus seruata. Et ita scilicet, ut semper Dominica a centesimo octauo decimo incipiatur. uespera autem quotidie quatuor psalmorum modulatione canatur. Qui psalmi incipiantur a centesimo nono usque ad centesimum quadragesimum septimum, exceptis his qui in diuersis horis ex eis sequestrantur, id est, a centesimo septimo decimo usque ad centesimum uicesimum septimum, et centesimo tricesimo tertio, et centesimo quadragesimo secundo. Reliqui omnes in uespera dicendi sunt. Et quia minus ueniunt tres psalmi, ideo diuidendi sunt qui in numero suprascripto fortiores inueniuntur, id est, centesimus tricesimus octauus, et centesimus quadragesimus tertius, et centesimus quadragesimus quartus. Centesimus uero sextus decimus, quia paruus est,  cum centesimo quintodecimo coniungatur. Digesto ergo ordine psalmorum uespertinorum, reliqua, id est, lectiones, responsoria, hymni, uersus uel cantica, sicut supra taxauimus, impleantur. Ad completorium uero iidem psalmi repetantur quotidie, id est, quartus, nonagesimus et centesimus trigesimus tertius. Disposito ordine psalmodie diurne, reliqui omnes psalmi qui supersunt, equaliter diuidantur in septem noctium uigilias, partiendo scilicet qui inter eos prolixiores sunt psalmi, et duodecim per unamquamque constituantur noctem. Hoc precipue commonentes ut si cui forte hec distributio psalmorum displicuerit, ordinet, si melius aliter iudicauerit. Hanc autem psalmorum distributionem non totum officium beatus Benedictus in iudicantis posuit arbitrium, hoc precipue monens  ut qui uult hanc psalmorum distributionem secundum suam tenere dispositionem, teneat. Qui autem aliter melius iudicauerit, illam tenens, istam sine culpa dimittat. Nos autem hortamur eum qui secundum hanc promisit se uiuere regulam, in quantum ualet, firmiter teneat et conseruet eam, et confidens de Dei misericordia credat quia custodientibus eam patebunt celica regna. Sequitur: Dum omnimodis id attendatur ut hebdomada Psalterium ex integro numero centum quinquaginta psalmorum psallatur. Et Dominico die semper a capite repetatur ad uigilias, quia nimis iners deuotionis sue seruitium ostendunt monachi, qui minus Psalterio cum canticis consuetudinariis per septimane circulum psallunt; cum legamus  sanctos Patres nostros uno die hoc strenue impleuisse, quod nos tepidi utinam septimana integra persoluamus.



CAPUT XIX. De disciplina psallendi.

Ubique credimus diuinam esse presentiam. Nam omnia nuda et aperta sunt, ut ait Apostolus, oculis Dei, et non est ulla creatura inuisibilis in conspectu eius . Et ideo sic assistere ante oculos eius debemus, sicut ante oculos creatoris et iudicis. Nullus enim uidens principem uel iudicem suum, et loquens cum eo, audet uagari oculis et aliorsum aspicere quanto magis qui accedit ad Dominum nusquam debet mouere oculum cordis, sed intentus esse in eum qui scrutatur renes et corda! Quando enim pro peccatis  nostris humiliter supplicamus, ad Dominum nos loqui cognoscimus.

Et oculos Domini in omni loco speculari bonos et malos; maxime tamen hoc sine aliqua dubitatione credamus, cum ad opus diuinum assistimus. Et ideo timere debemus ne forte si aliquid, quod petimus, cogitamus, diuine maiestati, ante quam stare uidemur, iniuriam faciamus.

Ideo semper memores simus quod ait Propheta: Seruite Domino in timore . Et iterum: Psallite sapienter . Ea ergo semper lingua proferat que Conditori placeant, iuxta illud Psalmographi preconium: Seruite, inquit, Domino in timore, et exsultate ei cum tremore. Tunc ergo Creatori timendo seruitur, si opus bonum deuotis laudibus  iungitur, sicut alibi per Psalmistam dicitur: Psallite sapienter. Sapienter etenim quisque psallit, qui uoce laudanti noxiis operibus non contradicit; et qualiter oporteat diuine potentie famulari sollicita cura omnique studio prosequitur. Sic ergo mens nostra intenta ad psallendum incedat, qualiter nullo prepedita secularis desiderii obstaculo, nullo temporis fuscata uitio, sed semper intenta in celestibus humilitate ac puritate promptissimaque deuotione ornata, ad eterna premia peruenire contendat. Sic corpus compunctionem flagret, qualiter in se Creatoris misericordiam excitet.

Et: In conspectu angelorum psallam tibi . Tanta debet esse reuerentie grauitas uel disciplina psallendi, ut amabilius a Domino quam a  nobis dicitur, audiatur, sicut ait Scriptura: Exitus matutini et uespere delectabis . Et item: Psallite Domino sapienter . Ergo sapienter et cum timore iubet psalli: oportet psallentem immobili corpore, inclinato capite stare, et laudes Domino moderate canere; quippe qui ministerium suum ante Diuinitatem implet, docente hoc Propheta, cum dicit: In conspectu angelorum psallam tibi . Nam considerare debet qui psallit, semper, ne alio sensus eius demigret; ne cum in aliam cogitationem sensus nostri migrauerint, de nobis dicat Deus: Populus iste labiis me honorat, cor autem eius longe est a me .

Ergo consideremus qualiter oporteat nos in conspectu  Diuinitatis et angelorum eius esse: et sic stemus ad psallendum, ut mens nostra concordet uoci nostre. Ad tantum ergo et tale officium cor pariter cum lingua conueniat; cum timore Domino quotidianum debitum reddi debet. Et notet sibi in corde, qui psallit, ad singula omnia testimonia que dicit, quia singuli uersus, si notentur, proficiunt anime ad salutem, et in eis totum inuenitur quod queritur; quia omnia ad edificationem loquitur psalmus, dicente Propheta: Psallam et intelligam .



CAPUT XX. De reuerentia orationis.

Si cum hominibus potentibus uolumus aliqua suggerere, non presumimus nisi cum humilitate et reuerentia: quanto magis Domino Deo uniuersorum cum omni  humilitate et puritatis deuotione supplicandum est. Si hominibus carnalibus nisi cum humilitate non fit precatio cum beneficia eos aliqua temporalia postulamus, quanto magis conuenit ut pro peccatis nostris uel facinoribus omni, qua possumus, Christum prece rogemus. Nulla ergo debet esse in oratione duplicitas. Non unus in ore, alter in corde inueniatur. Puritas cordis omnia uitia excludit, omnes uirtutes obtinet. Letetur cor querentium Dominum, quia ibi est habitaculum Spiritus sancti ubi fuerit puritas cordis. Unde et sequitur:

Et non in multiloquio, sed in puritate cordis et compunctione lacrymarum nos exaudiri sciamus. Et ideo breuis debet esse et pura oratio. Ideo breuis debet fieri oratio, ne per occasionem prolixa orationis obdormiant,  aut forte diu iacentes diabolus eis ante oculos diuersa ingerat, uel in corde aliud subministret. Ergo oportet orare cum timore suppliciter, ut qui orat presentis Christi uideatur pedes tenere. Et cum tanto debemus orare timore, ut cognoscamus quia cum Deo loquimur. Nec se in multiloquio quisquam, sed potius in puritate cordis et lacrymarum ubertate exaudiri credat. Non enim longe orationis prolixitas, sed prompte mentis intentio pietatem clementis iudicis excitat. Orandum ergo semper est, ut largiatur delinquentibus ueniam, qui languenti mundo per crucis passionem infundit medicinam: salus mundi eterna, Christus iehsu Dominus noster.

Nisi forte ex affectu inspirationis diuine gratie protendatur. In conuentu tamen omnino breuietur oratio.  Ideoque ergo nostri Patres utiliter ipsam orationem celeri fine concludi iusserunt, ne forte immorantibus nobis in ea quedam tussis, uel phlegmatis aliarumque rerum interrumpat strepitus, et dum adhuc feruet oratio, uelut ex faucibus diaboli uelociter recipiatur. Qui, cum nobis semper sit infestus, tunc quam maxime assistit infestus, cum nos intra se offerre preces Domino uiderit, festinans mentem nostram ab intentione orationis, aut cogitationibus aut excitatis humoribus reuocare. Propterea ergo breues quidem orationes, sed frequentes fieri Patres nostri iusserunt. Breues, ideo ut insidias diaboli insistentes tunc precipue, cum oramus, in ipsa breuitate uitare possimus. Frequentes autem, ideo ut per ipsam frequentiam  Dominum precantes iugiter ei coherere possimus. Propter hanc frequentiam orationis et illud utile est ut longiores psalmos non usque ad finem continuata pronuntiatione, sed equali numero uersus diuisos duabus uel tribus incisionibus cum orationis intentione finiamus; quia non multitudine uersuum, sed mentis intelligentia delectari debemus, illud uirtute sectantes: Psallam spiritu, psallam et mente .

Et facto signo a priore, omnes pariter surgant. Iste mos fuit apud antiquos monachorum cuneos, ut audito uniuscuiusque hore signo, celeriter omnes ad orationem conuenirent, orationi simul incumberent, simul orarent, et ab oratione, facto signo a priore, omnes pariter surgerent. Modo uero iam apud nos aliter atque aliter habetur. Quanto enim nos serotini  a primitiuis, tanto longius uite merito ab antiquis distamus Patribus. Illi enim erant spiritu feruentes, Domino seruientes; nos autem tepidi et non similia facientes, sumus tamen in misericordia Domini sperantes.



CAPUT XXI. De decanis monasterii.

Si maior fuerit congregatio, eligantur de ipsis fratres boni testimonii et sancte conuersationis, et constituantur decani: qui sollicitudinem gerant super decanias suas in omnibus, secundum mandata Dei et precepta abbatis sui. Precepta enim abbatis concordare cum Domini debent mandatis; et ideo illis pariter decani, pariter et alii obtemperare debent subditi.  Nam subditi decanis, et decani debent obedire prepositis, et omnis simul congregatio abbatis debet obtemperare preceptis. Decani enim prius dicti ab eo quod decem militibus preferrentur; modo autem et qui decem, et qui pluribus preferuntur, decani uocantur. Decani autem sollicitudo et eruditio hec erit erga quemcunque quem sibi ab abbate traditum susceperit, ut doceat eum primitus suas uincere uoluntates, in quibus eum diligenter exercens, illa ei semper de industria imperet que senserit animo eius esse contraria. Quia multis hoc experimentis doctum est, nunquam posse monachum suas concupiscentias refrenare, nisi prius per obedientiam mortificare suas didicerit uoluntates, nec poterit iram, aut tristitiam, aut spiritum fornicationis exstinguere, nec  cum fratribus humilitatem firmam perpetuamque retinere, nec in congregatione diutius permanere, qui prius uoluntates suas non didicerit superare.

Qui decani tales eligantur in quibus securus abbas partiatur onera sua. Et non eligantur per ordinem, sed secundum uite meritum et sapientie doctrinam. Decani, qui super decanias sunt constituti, tantam sollicitudinem gerant super eos quos delegatos habent fratres, ut nullus proprias faciat uoluntates. Non loquantur nisi interrogati, suo arbitrio nichil faciant nisi mandati, alibi non pergant, nisi ordinati. Seniores timeant ut dominos, ament ut parentes, faciant quidquid ab eis imperatum acceperint. Credant sibi salutare, quidquid illi preceperint, si hoc  sine murmuratione cum hilaritate et taciturnitate fecerint, dicente Moyse: Audi, Isrel, et tace . Unus alterius onera portet; et nemo alium iudicet, nemo alium detrahat. Quia scriptum est: Omnis detractor eradicabitur . Unus ab alio quod non habet accipiat, unus ab alio diseat humilitatem, unus ab alio caritatem, unus ab alio patientiam, unus ab alio silentium, unus ab alio mansuetudinem. Comedant sine querela quidquid eis appositum fuerit, uestiant quod acceperint. Non celent fratres decanis suis quidquid per singulos dies cogitauerint. Decani uero sint eis quasi rectores et custodes, tanquam pro ipsis rationem Domino reddituri. Negligentias cunctorum ipsi preuideant, et emendandi potestatem habeant, et quod ipsi non ualuerint emendare, preposito non morentur accusare.  Qui et ipsi prepositi sic hoc districte et rationabiliter agant, ut abbates suos nullo modo presumant inquietare, excepto de his que utrique non ualuerint accelerare, et in hoc unus alteri tantam humilitatem habeat, ut nunquam nullus ullum offendat, sed unus in altero tanquam impenso persistat, id est, iuniores in decanis, decani in prepositis, prepositi in abbatibus, unus alium portans, tanquam in muro lapides quadrati, Apostolo attestante sicut supra: Unus alterius onera portantes, sic adimplebitis legem Christi .

Quique decani si ex eis aliqua forte inflatus superbia repertus fuerit reprehensibilis, correptus semel, et iterum, et tertio, si emendare noluerit, deiiciatur; et  alter in loco eius, qui dignus est, subrogetur. Et de preposito eadem constituimus. Non enim superbi, sed humiles esse debent qui alios corrigere, castigare et in omnibus custodire debent. Proinde primum ipsi abbates cum suis prepositis atque decanis semetipsos discutiant, et instar sui iuniores arguant, et omne militie fermentum a corde radicitus euellant, et sic alios diuersis curis et uitiis implicatos castigare, corrigere et emendare contendant, id est, si audierint fratrem non interrogatum loqui, moneant eum dicentes: Quid agis, frater, quod regula prohibet? habeto taciturnitatem usque ad interrogationem. Dic cum Propheta: Pone, Domine, custodiam ori meo, et ostium circumstantie labiis meis, non delines cor meum in uerba malitie . Sedeat super os  tuum sapientia, cum claue iustitie et timoris Dei, et ipsa bonis eloquiis aperiat, et malis eloquiis claudat labia tua. Si mentientem audierint fratrem, admoneant eum dicentes: Quid mentiris, frater? cum scias scriptum: Os quod mentitur occidit animam . Et, Perdes omnes qui loquuntur mendacium . Si audierint fratrem multum iurantem, moneant eum dicentes: Retine, frater, linguam tuam! utquid iuras? cum scriptum sit: Non iurabis per celum, quia sedes Dei est, neque per terram, quia scabellum pedum eius est, neque per caput uestrum iurabitis, etc., sed sit sermo uester est, est, non, non . Si uiderint irascentem, admoneant eum dicentes: Quid agis, frater? In mansuetudine et caritate opera  tua perfice, quia scriptum est: Desine ab ira, et derelinque furorem . Et, Qui dixerit fratri suo, Racha, reus erit iudicio . Similiter et in aliis his similibus impedimentis uariis et diuersis uitiis occupatos fratres admonere quotidie et castigare prepositi debent, quia dum hec quotidie solliciti in commissis sibi fratribus faciunt, et ipsi proficiunt, et alios admonendo proficere faciunt. Multos enim et de multis et uariis habent prepositi monachos compescere curis. Solent nonnulli pro suis uxoribus atque filiis, aut etiam quibusque propinquis curam habere more pietatis. Plerique uero, qui non sunt in talibus implicati, pro alimento sunt solliciti. Alii uero tristitie morbo interius consumuntur, et tanquam uestimentum a tinea intrinsecus mentis sue  auiditate deuorantur, et cum ipso rancoris languore dilabuntur in desperationem. Alii namque spiritu fornicationis inflammantur, et sepe tali stimulo carnis incitati, interiore oculo cecati, captiui ducuntur uinculo perditionis ligati. Alii acedie spiritu inflati, otio et somno uacare cupiunt, et curiosis fabulis sollicitantur; et quod peius est, a proprio monasterio se auferre disponunt. Alii uane glorie elationis telo in diuersis partibus confodiuntur, et alii alia defendentes, et suas causas magnificantes, dum nolunt Christi pauperibus similes esse, unusquisque in uanis istis cogitationibus elabuntur, et quasi nil a Deo acceperint, de propriis uiribus extolluntur, et cum laudatores non inueniunt, ipsi sibi in suis laudibus prosiliunt. Alius genealogia et de sua gente fatetur  esse princeps; alius de parentibus, alius de germanis, alius de cognatis, alius de fratribus et consanguineis, et idoneis, alius de diuinis, alius de spiritu iuuentutis, alius de bello fortitudinis, alius de perlustratione terrarum, alius de artificio, alius de sapientia, alius de assertionis eloquentia, alius de taciturnitate, alius de humilitate, alius de caritate, alius de largitate munerum, alius de castitate, alius de uirginitate, alius de paupertate, alius de abstinentia, alius de orationum frequentia, alius de uigilantia, alius de obedientia, alius de abrenuntiatione rerum, alius de legendo, alius de scribendo, alius de uocis modulatione. Hec omnia que supra perstrinximus, unusquisque dum aliquoties talia non iussi immoderata loquuntur, toties in elationem uane glorie delabuntur,  et ipso morbo, dum quod dicunt uindicare contendunt, in superbiam precipitantur. Contra ipsum ergo uitium debet unusquisque pugnare, contra quod se cognoscit certamen habere, et de ipso se correptus emendare, ut emendatus possit saluari, ut et sibi salutem eternam et doctori suo mercedem preparet sempiternam.



CAPUT XXII. Quomodo dormiant monachi.

Singuli per singulos lectos dormiant. Hinc Isidorus ait: Lux autem nocte dormientium locum illustret, ut depulsis tenebris testimonium pateat singularis quietis. Monachi stratus in nulla turpi cogitatione uersetur, sed in sola contemplatione Dei accubans  et requiem corporis et quietem habeat cordis. Cogitationesque prauas a se repellat bonisque obiectis turpes a se reiiciat. Nam animi motus imaginibus suis agitat, et qualis uigilanti cogitatio fuerit, talis et imago per soporem occurrit. Fructuosus dicit: Duo in uno lecto non iaceant, nec dormire extra cubile proprium cuique licentia pateat. Interuallum singulorum lectulorum singulis cubitis intercedat, ne dum adinuicem proximant corpora, nutriant libidinis incentiua. In tenebris nemo loquatur alteri, nec accedat ullo modo iunior quilibet ad lectum alterius post completoria. Ferreolus ait: Ut duo, quamlibet proximi uel amici, propter secretam orationem que melius ad Deum nullo teste dirigatur, uno lectulo non teneantur, ut maiorem licentiam orandi credat  sibi mens compuncta concessam, dum neminem uigilie sue aut testem pertimescit aut iudicem.

Lectisternia, pro modo conuersationis, secundum dispensationem abbatis sui singuli accipiant. Lectisternia dicuntur, ubi homines iacere sedereque consueuerunt. Augustinus autem dicit: Populus diu multumque fatigatus noua lectisternia, quod nunquam ante fecerat, exhibenda arbitratus est. Lecti autem sternebantur in honorem deorum. Unde hoc sacrum uel potius sacrilegum nomen accipit.

Si potest fieri, omnes in uno loco dormiant: si autem multitudo non sinit, deni aut uicenicum senioribus suis, qui super eos solliciti sint, pausent. Nam et Isidorus ait: Fratres omnes, si possibile est, in uno conclaui commorari decet. Quod si difficile fuerit, certe uel decem,  quibus unus est preponendus decanus, quasi rector et custos.

Candela iugiter in eadem cella ardeat usque mane. Que candela ante completoria quotidie accendatur, ut uideant diuersi quomodo unusquisque lectulum suum componit, seque collocans lectulo ponat, in quo frequenter decantans dicat: Lauabo per singulas noctes lectum meum: lacrymis meis stratum meum rigabo . Quo factis impleto, subiungat et dicat: Memor fui in nocte nominis tui, Domine, et custodiui legem tuam . Hoc ergo ut deuotus quisque uacatione concessa utilius possit implere, strati sui, ut supra diximus, erit solus ipse possessor, habens secum meliore commutatione pro dormiente fratre Dominum uigilantem.


uestiti dormiant, et cincti cingulis aut funibus, et cultellos ad latus non habeant dum dormiunt, ne forte per somnum uulnerentur dormientes. Hinc quidam magister ait: Cum dormiunt monachi, uestiti dormiant et cincti, id est, aut cingulis, aut retibus, aut corrigia gracili. Bracile fratrem in nocte uti ideo prohibemus, ne dum se regyrat per somnum oppressus, exiens etiam per thecam mucro cultelli carni eius figatur; uel ideo uestitos ac cinctos dormire diximus fratres, ut cum hora operis Dei aduenerit, et oratorii index sonauerit, noctu mox parati consurgant. uel propterea uestiti et cincti debent fratres dormire, quia non licet fratri nuda membra sua contingere, nam exinde immunditates libidinum  in animo ingeruntur; cum membrorum nuditas tactu contingitur, feminarum illico cor desiderio titillatur, et inde per somnum membra sordida coinquinantur.

Et ut parati sint monachi semper, et facto signo absque mora surgentes festinent inuicem se preuenire ad opus Dei, cum omni tamen grauitate, et modestia. Grauitas, fortitudo uel firmitas intelligitur anime. Modestia autem, mansuetudo, honestas, uel temperantia dicitur. Cum quibus uirtutibus parati semper debent esse monachi, et facto signo ad cursum cum festinatione surgentes signum crucis frontibus inferant suis, simulque cum silentio dicant: Deus in adiutorium meum intende: Domine, ad adiuuandum me festina .


Adolescentiores fratres iuxta se non habeant lectos, sed permixti cum senioribus. Surgentes uero ad opus Dei, inuicem se moderate cohortentur propter somnolentorum excusationes. Adolescentes fratres iuxta se non debent habere lectos, sed lectis eorum lectos habent prepositi propter aliquam, ut diximus, uitiorum culpam in eis emendandam, ut reuerentius presente maiore dormiant, et a maioribus custoditi et honeste admoniti surgant, et alacres officium Domini compleant.



CAPUT XXIII. De excommunicatione culparum.

Si quis frater contumax, aut inobediens, aut superbus, aut murmurans, uel in alio contrarius existens sancte regule, et preceptis seniorum suorum contemptor  repertus fuerit, hic secundum Domini nostri preceptum  admoneatur semel, et secundo secrete a senioribus suis. Quod autem dicit, uel in aliquo contrarius existens sancte regule, non de grauioribus, sed de leuioribus dixisse intelligendum est culpis. De grauioribus enim criminibus sub publicam penitentiam regulariter subiiciendus est monachus, nam semel et secundo a senioribus admonendus.

Si non emendauerit, obiurgetur publice coram omnibus. Si uero neque sic correxerit, si intelligit qualis pena sit, excommunicationi subiaceat. Si autem improbus est, uindicte corporali subdatur. Quid de hoc capitulo diuersi Patres senserunt, hoc in loco ratum duximus ponere. Ait quidam Patrum: Si quis uero  frater, instigante diabolo, contumax, uel superbus, seu inobediens uel murmurans apparuerit, uel etiam in quocunque casu lapsus seniorum precepta uel sancte Regule normam uiolare tentauerit, hic secundum preceptum Domini secreto a senioribus semel uerbis corripiatur. Si emendare noluerit, tunc simul ab omni congregatione obiurgetur. Et si sic emendare noluerit, tunc prout culpe magnitudo poposcerit, secundum Regulam iudicetur, id est, aut excommunicationi subiaceat, si eius ad eam intellectus uiguit, aut si obstinate et dure mentis tenacitas, culpe et improbitas perseueret, tunc corporali discipline subiacebit. Hinc beatus Fructuosus ait. Mendacem, furem, percussorem quoque  et periurum Dei seruum esse non decet; corripi primum a senioribus uerbis oportet, ut recedat a uitio. Post hec si nec sic emendauerit, tertio coram fratribus conuenietur, ut desistat tantis pererrare. Si nec sic emendauerit, flagelletur acerrime, et trium mensium spatio excommunicationis uindictam suscipiens sub penitentie districtione solus recludatur in cella, de uesperi in uespere ex hordeacei panis sex unciis et aque mensura paruula sustentandus. Hinc et beatus Basilius ait: Si de omni sermone otioso reddituri sunt homines rationem in die iudicii, nichil oportet tanquam paruum sperni. Qui enim spernit minima, paulatim defluit. Sed et quomodo quis audebit dicere aut paruum delictum, cum Apostolus dicat: Quia per preuaricationem legis  Deus exhonoratur . Sed et aculeus mortis peccatum esse dicitur; et non dixit tale uel tale peccatum, sed omne peccatum. Magis immisericors est, qui intermittit et negligit, quam ille qui arguit; sicut hic qui in morsu serpentis permittit delitescere uenenum, quam ille qui educit et attrahit. Sed et caritatem destruit ille qui secundum Scripturas parcens baculo odit filium. Qui autem diligit, diligenter corripit eum. Hinc beatus Augustinus in Regula sua dicit: Si post admonitionem iterum, uel alio quoque die idipsum eum facere uideritis, iam uelut uulneratum sanandum prodat, quicunque potuerit hec inuenire. Prius tamen et alteri uel tertio demonstrandum, ut duorum uel trium possit ore conuinci, et competenti seueritate cerceri.  Nec uos iudicetis esse maleuolos, quando hec indicatis. Magis quippe innocentes non estis, si fratres uestros, quos indicando corrigere potestis, tacendo perire permittitis. Si enim frater tuus uulnus haberet in corpore, quod uellet occultare, cum timet secari, nonne crudeliter abs te sileretur, et misericorditer indicaretur? Quanto ergo potius debes hoc manifestare, ne perniciosius putrescat in corde. Sed antequam aliis demonstretur, per quos conuincendus est, si negauerit prius, preposito debet ostendi, si admonitus neglexerit corrigi, ne forte secretius correptus possit non innotescere ceteris. Si autem negauerit, tunc nescienti adhibendi sunt alii, ut iam coram omnibus possit, non ab uno teste argui, sed a duobus uel tribus conuinci. Conuictus  ergo secundum prepositi, uel etiam presbyteri, ad cuius dispensationem pertinet, arbitrium, debet emendatoriam sustinere uindictam. Quam si ferre recusauerit, etiamsi ipse non abscesserit, de uestra societate proiiciatur. Non enim et hoc fit crudeliter, sed misericorditer, ne contagione pestifera plurimos perdat. Nam et de hoc capitulo Paulus et Stephanus abbates ita scripserunt: Si quis alterum in quacunque parte uiderit illicitum quidquam uel sermone uel opere facientem, et priori distulerit publicare, agnoscat se esse nutritorem peccati, et per omnia equalem peccanti; quia et anime sue, et illi est, quem tegit, durissimus inimicus. Ex hoc apud Deum, qui male odit, et apud cunctam fraternitatem  exsecrabilis et infidelis habebitur, quod per abundantiam malitie noluit prodere, ut corrigere potuisset errantem; et odio discipline dilexit malitiam, et astitit omni uie non bone.



CAPUT XXIu. Qualis debeat esse modus excommunicationis.

Secundum modum culpe, excommunicationis uel discipline debet extendi mensura: qui culparum modus in abbatis pendeat iudicio. Interrogatus beatus Basilius qualibus correptionibus uti oportet inter fratres ad emendationem eorum qui delinquunt, respondit. Hoc sit in iudicio positum eorum qui presunt, uel quanto tempore, uel quali modo corripi debeant; quia et etas, et eruditio, multam habere facit differentiam pene. Item ex regula cuiusdam  excommunicationis mensura qualis esse debeat, iustum scientibus liberare iudicium culpe modus ostendat. Leuioribus enim culpis leuior adhibenda est correptio, grauioribus uero feruentior est exhibenda damnatio. Proinde abbati pensandum est, ut si aliquis frater in leuioribus culpis inuenitur obnoxius, usque ad indictam sibi horam mensa priuetur. De grauioribus uero seu dierum, uel hebdomadarum, uel mensium diffinitio in longius protracta correptione finiatur.

Si quis tamen frater in leuioribus culpis inuenitur, tantum a mense participatione priuetur. Leuioris culpe reus est, ut ait Isidorus, qui otiosus esse dilexerit, qui ad officium, uel ad collationem, uel ad mensam tardius uenerit; qui in choro riserit fabulisue  uacauerit; qui, relicto officio uel opere, extra necessitatis causam foras discesserit; qui torporem et somnum amauerit, qui sepius iurauerit, qui multiloquus fuerit, qui ministerium cuiuslibet operis iniunctum sibi sine benedictione susceperit, aut peracto opere benedictionem minime postulauerit, qui iniunctum opus negligenter uel tardius expleuerit: qui casu uas aliquod fregerit, qui damnum rei parue intulerit, qui codice negligenter usus fuerit, qui alicubi ad momentum secesserit, qui occulte ab aliquo litteras uel quodlibet munus acceperit, uel epistolam suscipiens occultauerit, aut sine abbatis consensu rescripserit, uel quemlibet parentum, seu secularium sine iussu senioris aut uiderit, aut cum eo locutus fuerit; qui seniori inobediens  fuerit, qui contumaciter seniori responderit, qui erga seniorem linguam non represserit, qui lasciuus in lingua fuerit, qui inhoneste incesserit, qui iocauerit, qui satis riserit, qui cum excommunicato locutus fuerit, orauerit, comederit, qui illusionem nocturnam Patri non patefecerit. Hec et his similia disciplina excommunicationis emendanda sunt. Nam et alibi inter leuiores culpas has inuenimus numeratas, id est, si decantans quis psalmum, uel modicum quid titubauerit, si uel leuiter murmurauerit, si dimissa synaxi non concitus ad cellam recurrere festinauerit, si lectionem, opera, uel obedientie proferens officia, statuta segnius fuerit exsecutus; si cum aliquo uel ad modicum substiterit, si  alterius manum tenuerit, si ioculare aliquid uel risui aptum in conuentu fratrum proferre presum pserit, uel qui cum iunioribus uerba otiosa narrare uoluerit, aut habere amicitias etatis infirme, increpationi, ut dignus est, subiacebit. Si quis quelibet inuenerit, inuenta non celet, et cognoscenda non occultet. Quod si reperta unius diei spatio conuincitur retentasse furtum, contagiose maculatum se esse cognoscat. Si quis eum qui districtionem monasterii non ferens, fugam meditari agnouerit, si non statim prodiderit, perditionis illius participem se esse non dubitet. Et tandiu est a conuentu fratrum sequestrandus, quandiu ille ualeat reuocari. Si quis hec non omni uirtute studuerit Domino placitura seruare, et semel ac secundo correptus  non emendauerit, reprehensa iuxta etatis formam conuenit indicari. Hucusque et in huiusmodi ac similibus admissis procedit animaduersio spiritalis. Residua uero que apud nos indifferenter admissa a nobis quoque reprehensibilibus sustinentur, id est, aperta conuicia, manifesti contemptus, contradictiones tumide, libera et effrenata processio, familiaritas apud feminas, ire, rixe, simultates et iurgia, operis peculiaris presumptio, philargyrie contagio, affectus atque possessio rerum superfluarum que a ceteris fratribus non habentur, extraordinaria ac fructifera cibi refectio; hec et similia non illa increpatione qua diximus spiritali, sed uel plagis emendantur, uel expulsione purgantur.

Priuati autem a mense consortio ista erit ratio, ut  in oratorio psalmum aut antiphonam non imponat, neque lectionem recitet usque ad satisfactionem. Hinc quidam monachorum magister ait: Frater qui leuem culpam habuerit, et post primam et secundam, et tertiam monitionem de unoquoque uitio non emendauerit, a mensa excommunicetur, non ab oratorio. Que excommunicatio tandiu inoffensa permaneat, quandiu in reo maioris humilitatis satisfactio humiliato ad genua capite se de cetero promiserit emendari. Ille uero frater qui excommunicatus a mensa, non ab oratorio fuerit, tandiu antiphonam aut lectionem non imponat, quandiu de culpa illa emendatione promissa satisfecerit, aut abbatis presentis, aut prepositi sui ad genua incuruatus. Excommunicati uero fratres, si ita superbi exstiterint,  aut in superbia cordis perseuerantes in tertia die hora nona satisfacere abbati noluerint, custoditi usque ad necem cedantur uirgis. Et si placuerit abbati, de monasterio expellantur, quia talis uita necessarios non habet corporales uel societates fratrum quos in anima superba possidet mors. Nam merito tales debent plagis mactati expelli, qui esse cum Christo humilitatis Domino non merentur, sed sint a perpetuis promissis Dei cum auctore suo diabolo separati, qui de celorum regnis propter superbiam suam proiectus est.

Refectionem autem cibi post fratrum refectionem accipiat, mensura uel hora qua preuiderit abbas ei competere: ut si, uerbi gratia, fratres reficiunt sexta  hora, ille frater, nona; si fratres nona, ille uespertina; usque dum satisfactione congrua ueniam consequatur. Congrua dicitur satisfactio, quando secundum modum culpe agitur penitudo. Est enim prouidendum ne grauis pro leuibus, nec leuis pro culpis grauioribus penitentie ultio inferatur. Mensura namque, et pondere equo iustitiaque, pia miseratione continua Pater uel prepositus debet excellere, ut sic uulnus curet egroti, quatenus salutem et non debilitatem inferat membri; quia sicut subditorum uitam prepositus, ita et prepositorum negligentias per semetipsum Deus iudicabit.



CAPUT XXu. De grauioribus culpis.

Is frater qui grauioris culpe noxa tenetur. Noxa  dicitur culpa, uel criminalia delicta. Noxa enim nocibilia, uel noxia dicuntur grauia peccata.

Suspendatur a mensa simul et ab oratorio. Hinc beatus Isidorus ait: Grauioris autem culpe obnoxius est, si temulentus quisque sit, si discors, si turpiloquus, si feminarum familiaris, si seminans discordias, si iracundus, si alte et erecte ceruicis, si mente tumidus, uel iactante incessu immoderatus, si detractor, susurro, uel inuidus, si presumptor rei peculiaris, si pecunie contagio implicatus, si aliquid preter regularem dispensationem superfluum possidens, si fraudator rei accepte, aut commisse sibi, aut minus commisse. Inter hec si de rebus secum allatis se extulerit, uel de his per inobedientiam murmurauerit; si rei maioris damnum intulerit, si  furatus fuerit, si periurauerit, si falsum dixerit, si contentiones uel rixas amauerit, si manifestum conuicium fratri intulerit, si personam innocentis falso crimine maculauerit, si contumaci animo seniorem despexerit, si rancorem aduersus fratrem tenuerit, si peccanti in se et postea supplicanti ueniam non concesserit, si cum paruulis iocauerit, riserit uel eos osculatus fuerit, si cum altero in uno lecto iacuerit, si extra communem mensam priuatim uel furtim quippiam sumpserit, si alicubi extra consensum prepositi uel abbatis discedens medio die uel amplius commoretur, si, ut otiosus sit, falsam infirmitatem pretenderit: hec et his similia iuxta arbitrium prioris diuturna excommunicatione purganda sunt, ut qui grauiter peccare noscuntur, acriori seueritate  cerceantur. Nam et hec uitia grauia Paulus apostolus in Epistola ad Galatas enumerat dicens: Manifesta autem sunt opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia, que predico uobis, sicut que predixi, quoniam qui talia agunt regnum Dei non consequentur . Et eos qui talibus sunt uitiis applicati, idem apostolus in Epistola ad Romanos blasphemat dicens: Propterea tradidit illos Deus in passiones ignominie. Nam femine illorum immutauerunt naturalem usum in eum usum qui est contra naturam. Similiter autem et masculi,  relicto naturali usu femineo, exarserunt in desideriis suis inuicem, masculi in masculos turpitudinem operantes, et mercedem quam oportuit erroris sui in semetipsis recipientes. Et sicut non probauerunt Deum habere in notitiam, tradidit illos Deus in reprobum sensum, ut faciant ea que non conueniunt. Repletos omni iniquitate, malitia, fornicatione, auaritia, nequitia, plenos inuidia, homicidiis, contentione, dolo, malignitate: susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos, sine affectione, absque fide, sine misericordia. Qui cum iustitiam Dei cognouissent, non intellexerunt quoniam qui talia agunt digni sunt morte; non solum qui faciunt ea, sed et qui consentiunt facientibus  . Hec secundum Apostolum dicta sufficiant. uideamus quomodo de his noxiis grauibusue ceteri Patres et ipse iudicet beatus Benedictus. Ait enim idem in subsequentibus:

Nullus ei fratrum in ullo iungatur consortio, neque in colloquio. Solus sit ad opus sibi iniunctum, persistens in penitentie luctu. Hinc et alii Patres dixerunt: Si quis uero monachus furtum fecerit, quod potius sacrilegium dici potest, id censuimus ordinando, ut iunior uirgis cesus, tanti criminis reus nunquam officium clericatus excipiat. Si uero iam clericus in id facinus fuerit deprehensus, nominis ipsius dignitate priuetur. Cui sufficere potest pro actus sui leuitate, impleta preuia satisfactione, communio. Hinc beatus Ferreolus ait: Furti conscium, si adhuc uocare  monachum possumus, quasi adulterum, secundum flagellis subdi, et magna conteri afflictione iubemus, dantes illi unam cum fornicante sententiam, quia et ipse luxuriatus est, cum furaretur. Similes enim eos non incongrue dicimus, quos in sacra lectione pariter positos inuenimus. Dicit ergo Dominus per prophetam: Non est scientia Dei super terram . Et paulo post: Furtum et adulterium inundauerunt . Et iterum in psalmo: Si uidebas furem, currebas cum eo, et cum adulteris portionem tuam ponebas . Legimus etiam in Euangelio Dominum dixisse: Fornicationes, furta, et, nec mora addit, hec sunt que coinquinant hominem . Ex his profecto intelligere possunt horum scelerum serui quia sicut equaliter his dominantur  uitia, equaliter debetur et pena. Hinc beatus Fructuosus episcopus ait: Monachus paruulorum consectator, uel quicunque qualibet occasione turpi reprehensus fuerit inhiare, cum probata patenter fuerit per accusatores uerissimos siue testes causa, publice uerberetur, coronam capitis quam gestabat amittat, discalciatusque turpiter opprobrium pateat, omniumque sputa in eum illata probraque eque suscipiat, uinculisque arctatus ferreis, carceris sex mensibus angustia maceretur; et triduana per hebdomadas singulas refectione panis exigui hordeacei uespertino tempore subleuetur. Post deinde expletis mensibus his, aliis sex mensibus succedentibus sub senioris spiritalis custodia segregata in corticula degens,  opere manuum in oratione continua sit contentus, uigiliis et fletibus et humilitate subiectus, et penitentie lamentis ueniam percipiat, et sub custodia semper et sollicitudine duorum spiritalium fratrum in monasterio ambulet, nulla priuata locutione uel concilio deinceps iuuenibus coniungendus.

Sciens illam terribilem Apostoli sententiam dicentis, traditum huiusmodi hominem Satane in interitum carnis, ut spiritus saluus sit in die Domini . De hac sententia Hieronymus ait: Tradere huiusmodi Satane in interitum carnis, ut arripiendi illum corporaliter habeat potestatem. Quod dum uiderit se nec carnis hic nec in futuro spiritus requiem habiturum, de facto peniteat et saluetur. Siue sic quisque pro meritis suis de Ecclesia pellitur, Satane  traditur potestati, ut, dum caro eius per penitentiam afflicta quemdam interitum patitur, spiritus conseruetur. Habet enim consuetudinem Scriptura ut hominem in parte totum intelligat. Siue ita quia et hic Scripture mos est, ut in carne carnalis actus interire, spiritu uero spiritalis conuersatio salua fieri demonstretur. Item hic ostendit eiectum extra Ecclesiam, rapido ore demonum lacerandum, si permanserit nolens uitam carnis mortificare, ut possit uitam sanctam recuperare, ut spiritus saluus sit in die Domini Iesu; quoniam in spiritu Satanas accipere non potest potestatem, ut Domini iudicio reseruetur. Sequitur:

Cibi autem refectionem solus percipiat, mensura uel hora qua preuiderit ei abbas competere. Proinde eum  considerare debet abbas, cui qualis conueniat disciplina uel penitentia. Considerare enim debet etatem puerilem, uel senectutem infirmam, uel delicatum corpus, forte uel imbecille; et secundum uniuscuiusque qualitatem sic debet penitentie modum inferre, et discipline pondus imponere, ut medicine eum disciplina sanet, non opprimat; uitaliter eleuet, non mortaliter grauet.

Nec a quoquam benedicatur transeunte, nec cibus qui ei datur. De hac sententia sic alii Patres dixerunt: Nullius eloquio consoletur, tacito omnium pertranseatur aspectu. Petenti benedictionem nullus respondeat. Quidquid ei porrigitur, a nullo signetur. Quidquid uero extra opus assignatum peculiariter uel ultro affecerit, dispergatur uel dissipetur. Sic  ubique solus et ei sola culpa solatium.



CAPUT XXuI. De his qui sine iussione abbatis iunguntur excommunicatis.

Si quis frater presumpserit sine iussione abbatis fratri excommunicato quolibet modo se iungere, aut loqui cum eo, uel mandatum ei dirigere, similem sortiatur excommunicationis uindictam. Hinc beatus Isidorus ait: Ad excommunicatum nulli liceat ingredi citra imperium senioris. Cum excommunicato neque orare, neque loqui cuique licebit. Cum excommunicato nulli penitus uesci licet, nec ipsi quidem qui alimentum uictui prebet. Hinc Cassianus ait: Si quis autem pro qualibet culpa sua fuerit ab  oratione suspensus, nullus cum eo orandi habeat licentiam, antequam submissa in terra penitentia coram omnibus fratribus supplicanti ei uenia ab abbate tribuatur. Nam qui se orationi uel confabulationi eius, antequam a priore recipiatur, inconsiderata pietate sociare presumpserit, similis damnationi eius efficitur, tradens semetipsum uoluntarie Satane, cui ille, secundum Apostoli sententiam , pro sui reatus emendatione fuerat deputatus. Et in hoc grauius peccat, qui se ipsi coniungit, quia solatium ei tribuens cor eius amplius facit indurare, et non permittit eum pro hoc quod ab oratione fuerat segregatus, de satisfactione sua et uenia cogitare, sed maiorem superbie fomitem et contumaciam delinquentis nutrit in peius. Hinc quidam magister  monachorum ait: Si quis uero frater aut palam aut absconse cum eo fuerit allocutus aut iunctus, communem statim cum eo excommunicationis contrahat penam, et ab omnibus reus sit, atque in alio laboris ipse opere sequestretur a preposito suo, et sit ipse tam ab illo reo quam ab omnibus separatus, et solus et mox ab omnium et ipse alienus eloquio. Nam non ad ueniam maioris et ipse pertineat, nisi penitentie similis satisfactio ab eis equaliter fuerit operata, illius, propter quod exstitit inobediens in uitio uel peccato, istius, quod mercedem consolationis tribuit malorum artifici.



CAPUT XXuII. Qualiter debeat esse sollicitus abbas circa excommunicatos.


Omni sollicitudine curam gerat abbas circa delinquentes fratres, quia non est opus sanis medicus, sed male habentibus . Omnem sollicitudinem dicit omnem curam, omnem sagacitatem, omnem industriam circa delinquentes, id est, circa peccantes fratres. Hic delinquentes fratres male habentibus assimilat; abbatem uero medico comparat. Sine dubio enim anima quando peccat, male habet, quia a bonitate pariter recedit et sanitate. Sicut enim est infirmitas corporis, est et sine dubio infirmitas anime. Et sicut indiget medico infirmus corpore, indiget infirmus et anima. A qua infirmitate uolens liberari Psalmista, Domino uero medico dicebat: Ego dixi, Domine, miserere mei, sana animam meam, quia peccaui tibi . Cuius uicem bonus in monasterio  tenens abbas curam de infirmis habere debet animabus, ut sanentur a peccatis et uitiis, et pristina recepta sanitate, iterum seruiant Creatori.

Et ideo uti debet omni modo, ut sapiens medicus, immittere quasi occultos consolatores senipetas. Senipetas, Grecum est nomen, non Latinum, quo secundum ipsius beati Benedicti interpretationem,

Id est, seniores sapientes fratres, intelliguntur.

Qui quasi secrete consolentur fratrem fluctuantem. Fluctuantem dicit, id est, hesitantem, tribulantem, uel in diuersis cogitationibus uariantem.

Et prouocent eum ad humilitatis satisfactionem. Humilitatis satisfactio est, quando cognoscit se homo per superbiam peccasse, et humiliato corde et corpore  pro peccatis suis fructus dignos penitentie facit. Quem ad humilitatis satisfactionem seniores fratres prouocare debent dicentes: Humilia te per penitentiam sub potenti manu Dei, ut te exaltet in tempore uisitationis; quia Deus superbis resistit, humilibus autem dat gratiam.

Et consoletur eum, ne abundantiori tristitia absorbeatur. Abundantiorem tristitiam dicit, id est, maiorem et profundiorem quam antea habuit quando peccauit. Absorbeatur dixit, id est, deuoretur et deglutiatur. Solet enim infirmus animo frater de correctione immoderata amplius quam de perpetrata contristari culpa. Unde necesse est ut cum peccati uulnus in subditis corrigendo restringitur, magnam inde sollicitudinem etiam districtio ipsa moderetur,  quatenus sic iura discipline contra delinquentes exerceat, ut pietatis uiscera non amittat. De hac sententia Hieronymus dicit: Ne forte abundantiori tristitia absorbeatur, qui eiusmodi est, ne forte per desperationem indulgentie absorbeatur gurgite uitiorum, et a diabolo persuasus, ad infidelitatis et blasphemie maiora precipitia deducatur. Propter quod obsecro uos ut confirmetis in illum caritatem, qua perfectam se agnoscit ueniam consecutum.

Sed, sicut ait Apostolus , confirmetur in eo caritas, et oretur pro eo ab omnibus. Hinc Gregorius Nazianzenus ait: Eum, qui in Corintho peccauit, peccatum quale nec inter gentes, ad penitentiam Paulus suscepit. Et non solum suscepit, uerum  etiam caritatem in eo confirmauit. Quandoquidem emendationem uidit, et causam facti exposuit dicens: Ne forte ampliori tristitia absorbeatur qui huiusmodi est , correptionis scilicet nimietate pregrauatus.

Magnopere enim debet sollicitudinem gerere abbas circa delinquentes fratres. Magnopere dicit, magno studio, magna cura, uel magno certamine; quia non molliter, aut segniter, sed fortiter et uigilanter animarum debet abbas curam sibi gerere commissarum. Unde et sequitur:

Et omni sagacitate et industria curare ne aliquam de ouibus sibi creditis perdat. Sagacitas, uigilantia, sollicitudo, uel proficua intelligitur curiositas; industria autem solertia, uel prouidentia est, qua fretus  quisque prouidere debet, et non corpore, sed mentis et intelligentie gressibus curare, ne aliquam de ouibus suis per suam negligentiam, tarditatem, uel segnitiem perdat. Monachi enim boni propter innocentiam uite Christi oues uocantur. De quibus ipse Dominus et pastor eorum dicebat: Oues mee uocem meam audiunt; et cognosco meas; et cognoscunt me mee: et pastor bonus animam suam ponit pro ouibus suis .

Nouerit enim se infirmarum curam suscepisse animarum, non super sanas tyrannidem. Proprie tyrannus dicitur, qui in republica non iure principatur. Ergo omnis superbus iuxta modum proprium, tyrannidem exercet. Superbiam ergo impii recte tyrannidem  uocant. Tyrannidis Grecum nomen est. Intelligitur enim usurpatio regni iniusta, honor indebitus, potestas iniusta, actio superba, ordinatio iniqua, de animo tumido et corde procedens superbo. Quod ministerium non suscepit abbas super sanas animas exercere, id est super firmos et bene uiuentes monachos agere, sed super infirmas animas, que ad tolerandas passiones et tentationes seculi fortiter adhuc non sunt consolidate, curam medendi suscepit atque sanandi. Suscepit enim peccatores curare, infirmos animo roborare, titubantes in Dei seruitio solidare, non sanos aut recte uiuentes subuertere, deuiantes conturbare.

Et metuat prophete comminationem, per quem dicit Deus: Quod crassum uidebatis, assumebatis; et  quod debile erat proiiciebatis . Quod autem dicit, quod crassum erat assumebatis, intelligitur, deuorabatis, interficiebatis, uel consumebatis. De hac sententia beatus Augustinus ait: Sane atque crasse oues perpauce sunt, id est, solide in cibo ueritatis, utentes pascuis bene de munere Dei. Sed mali illi pastores non parcunt talibus. Parum est quod illas languentes et infirmas, et errantes et perditas non curant, etiam istas fortes et pingues necant, quantum in ipsis est. Ille uiuunt de misericordia Dei; tamen, quantum ad pastores malos attinet, occidunt. Quomodo, inquit, occidunt? Male uiuendo, malum exemplum prebendo. Attendit enim ouis etiam fortis plerumque prepositum suum male uiuentem; si declinet oculos a regulis Domini, et intendat  in hominem, incipit dicere in corde suo: Si prepositus meus sic uiuit, ego quis sum qui non faciam quod ille facit? Occidit ouem fortem. Si fortem ergo occidit ouem, iam de ceteris quid faciet, qui illud quod non ipse fortificauerat, sed forte aut robustum inuenerat, male uiuendo interfecit. Dico caritati uestre, iterum dico: etsi uiuunt oues, etsi forte sunt oues in uerbo Domini, et tenent illud quod audierunt a Domino suo: Que dicunt facite, que autem faciunt facere nolite ; tamen qui in conspectu populi male uiuit, quantum in illo est, eum a quo attenditur occidit. Sic omnis qui male uiuit in conspectu eorum quibus prepositus est, quantum in ipso est, occidit et fortes oues. Qui ergo imitatur prepositum malum, moritur; qui non imitatur, uiuit. Tamen,  quantum ad illum pertinet, ambos occidit.

Et pastoris boni pium imitetur exemplum. Pastor bonus Christus est, qui dixit: Ego sum pastor bonus . Et de se iterum ait: Bonus pastor animam suam ponit pro ouibus suis . Cuius pium imitari debet abbas exemplum, et diligere debet gregem ouium suarum, id est monachorum suorum, sicut et ille dilexit genus humanum, in tantum, ut pro illo morti traderet semetipsum, et surgens a mortuis eleuauit illum in celum, et choro sociauit angelico, et sic ouium suarum redintegrauit numerum. Nam abbas errantem debet corrigere monachum, et correctum pariterque dilectum cuneo ceterorum suorum debet sociare monachorum; et tunc bene imitatur illum


Qui, relictis nonaginta nouem ouibus in montibus, abiit unam ouem, que errauerat, querere. Cuius infirmitati in tantum compassus est, ut eam in sacris humeris suis dignaretur imponere, et sic reportare ad gregem . Centum oues uniuersitas est angelorum et hominum. Una autem errauit, id est, humanum genus peccauit. Nonaginta nouem reliquit in montibus, id est, nouem ordines angelorum in celis, et uenit querere unam in ualle lacrymarum, qua inuenta fit gaudium super ea magis quam super nonaginta nouem qui non errauerant.



CAPUT XXuIII. De iis qui sepius correcti non emendantur.

Si quis frater frequenter correptus pro qualibet culpa, si etiam excommunicatus non emendauerit, acrior  ei accedat correctio, id est, ut uerberum uindicta in eum procedat. Correptus dicit, castigatus uel obiurgatus. Inter corripere enim, castigare uel obiurgare hoc interest: corripimus enim uerberibus, obiurgamus autem uerbis, castigamus uero et uerbis et uerberibus.

Quod si nec ita se correxerit, aut forte  in superbiam elatus, etiam defendere uoluerit opera sua, tunc abbas faciat quod sapiens medicus. Si exhibuit fomenta, si unguenta adhortationum, si medicamina Scripturarum diuinarum, si ad ultimum, ustionem excommunicationis, uel plagas uirgarum. Castigationes cum pietate et mansuetudine recte fomenta uocantur. Adhortationes uero cum dulcedinis lenitate unguenta dicuntur. Diuinarum uero Scripturarum  testimonia uel sacra legis precepta non incongrue uocantur medicamina. Sanant enim animarum custodientium et obseruantium ea peccatorum uulnera. Unde Psalmista Domini custodiens precepta dicebat: Ego dixi, Domine, miserere mei, sana animam meam, quia peccaui tibi . Excommunicationis autem seuera districtio, que peccatori iniungitur pro peccato, conuenienter ustio uocatur. Sicut enim ustulat atque cremat corpus, ita districtio excommunicationis animam affligit, pariter concremat atque corpus. Sed ustio ista a peccati rubigine humilem purgat animam, superbam uero in plumbi conuertit naturam. De uirge uero flagello Salomon ait: Percute filium tuum uirga, et liberabis animam eius a morte . Et, Si diligis  filium tuum, assidua illi flagella .

Etiam si uiderit nichil suam preualere industriam, adhibeat etiam  suam et omnium fratrum pro eo orationem; ut Dominus, qui omnia potest, operetur salutem circa infirmum fratrem. Hinc et apostolus ait: Confitemini alterutrum peccata uestra, et orate pro inuicem ut saluemini. Multum enim ualet deprecatio iusti assidua. Elias homo erat similis nobis passibilis, et oratione orauit, etc. . Si hoc unus Elias tantum impetrauit, quanto magis ualebit frequens plurimorum oratio iustorum. Iubentur itaque orare et psallere Domino, quoties aliquibus pulsamur aduersis, non solum pro sanitate corporum, sed etiam pro sanitate debemus orare  animarum. Si enim magne mercedis est a morte eripere carnem quandoque morituram, quanti est meriti a morte animam liberare in celesti patria sine fine uicturam?

Quod si nec isto modo sanatus fuerit, tunc iam utatur abbas ferro abscissionis, ut ait Apostolus: Auferte malum ex uobis . Hinc in cuiusdam Patris scriptum est regula: Frater si sepius correptus emendare noluerit, excommunicatione pro modo culpe corrigatur. Si nec sic aliquid proficiat increpantis correctio, tunc uerberum uindicte subiacebit. Quod si sic emendare noluerit, sed magis in tumorem superbie elatus, opera uel actus de quibus corrigitur defenderit, tunc abbatis scientie regimine corrigatur, quia scriptum est: Qui abiicit  disciplinam, infelix . Moderante ergo scientia saniem medendi cura adhibeatur. Si uero tale uulnus per fomenta castigationum et pietatis ac lenitatis unguenta sospitati non redditur, tunc excommunicationis sententiam uel discipline corporalis penam incurrat. Et si nec excommunicationis metu, nec flagelli pena frangitur, augeatur adhuc pietatis fomes, ita ut ab omni congregatione pro eo communis Dominus orationum officio deprecetur, ut qui laqueo diaboli irretitus tenetur, Domini misericordia ac pietate curetur. Quod si nec sic corripi uoluerit, intra septa monasterii sub penitentie tenore, ab omnibus preter custodes segregatus, tandiu castigetur diuersis correptionibus, usque dum eius humilitas omnibus uera credulitate patefiat, quia  et inuita sepe salus prestatur. Nam ideo separandus est a congregatione, ut suo uitio non maculet innocentes. Tenera uero etas, que excommunicandi uim nescit, non excommunicatione, sed flagello corrigenda est. Hinc Isidorus ait: Qui graui uitio sepe excommunicatus negligit emendare, tandiu damnationi subiaceat, quousque uitia inolita deponat; ut quem semel illata animaduersio non cercuit, frequens seueritas censeat emendandum. Quamuis frequentium grauissimorumque uitiorum uoragine sit quisque immersus, non est tamen a monasterio proiiciendus, sed iuxta qualitatem delicti cercendus est; ne forte, qui poterat per diuturnam penitudinem emendari, dum proiicitur, ore diaboli deuoretur. Beatus autem Macarius aliter in sua Regula  ait: Qui sepius, inquit, corripitur, et non se emendauerit, extraneus habeatur, sicut dixit Dominus: Sit tibi sicut ethnicus et publicanus. Beatus Basilius ita: Qui pro peccato non penitet, abscindatur tanquam putrefactum membrum a corpore, scriptum est enim quia expedit ut pereat unum membrorum tuorum, et non omne corpus tuum mittatur in gehennam; quia ei parcere quem Dominus condemnauit, uelle tuum non est. In Orientali enim Regula sic inuenimus: Si fuerit aliquis tam durus et tam alienus a timore Domini, ut tot castigationibus et tot remissionibus non emendetur, proiiciatur de monasterio, et uelut extraneus habeatur, ne uitio illius alii periclitentur. Unde et sequitur:


Et iterum: Infidelis si discedit, discedat . Id est, si uult abire, abeat. Et non hoc abbas grandipendat, aut culpatum se iudicet, si suus infidelis discedit monachus: quia si ille proprio uitio monasterii deserit claustra, in abbatem non redundat eius peccati macula. Qui enim prius discedit mente, necesse est postmodum discedat et corpore, ne ab illo fiat in grege quod sequitur:

Ne una ouis morbida omnem gregem contaminet . Morbum ideo ueteres appellauerunt, ut ipsa appellatione uim mortis, que ex eo nascitur, demonstrarent. Nam inter sanitatem et morbum media est curatio, que nisi morbo congruat, non perducit ad sanitatem. Quod autem dicit, contaminet, intelligitur, polluat uel inquinet. Contagium enim  dicitur contaminatio criminum, miseria, animi morbus, calamitas, uel coinquinatio mentis. Contagium enim a contingendo dictum. Quidquid enim tetigerit, polluit.



CAPUT XXIX. Si debeant fratres exeuntes de monasterio iterum recipi.

Frater qui proprio uitio egreditur aut proiicitur de monasterio, si reuerti uoluerit, spondeat prius omnem emendationem uitii pro quo egressus est; et sic in ultimo gradu recipiatur, ut ex hoc eius humilitas comprobetur. Quod si denuo exierit, usque tertio recipiatur. Iam uero postea sciat omnem sibi reuersionis aditum denegari. Hinc quidam magister monachorum  dicit: Frater si exierit frequenter de monasterio, usque in tertium reuersus resuscipiatur. Amplius non iam. Utquid in monasterio iam opus sit, quem Deus non possidet? Ideoque post tertiam correptionem iuste monasterio sit ut ethnicus et publicanus. Hinc Ferreolus ait: Fugitiuum uero monachum, deserentem disciplinam et perdentem se, uelut contemptorem placuit reuocare. Hinc sanctus Fructuosus episcopus ait: Cum aliquis per uitium elapsus fuerit a monasterio, in aliud non recipiatur cenobium, neque in humanitatis caritatem, neque in pacis osculum, sed continuo uinctis post tergum manibus abbati reducatur proprio. Item ipse: Si certe ipsi apostate ab omnibus fuerint expulsi, et huc illucque uagantes diuersis locis instabiles atque  uacillantes, suo monasterio se reuerti petierint necessitate compulsi, in conuentu maiorum deducantur, et ut uasa figuli in fornace probentur. Et cum probati fuerint, suo monasterio reformentur; et non prima, sed ultima cathedra recipiantur. Item ex Regula cuiusdam: Si ullo tempore, quod absit, a Christiana religione frater a septis monasterii discesserit, et foras fugiens postea recordatus pristine religionis et eterni iudicii perculsus timore reuersus fuerit, prius omnium morum emendationem polliceatur: postea si probabilis eius penitentia agnoscatur, tunc demum intra septa monasterii recipiatur. Et si bis aut tertio hoc fecerit, simili pietate foueatur; sic tamen ut extremo loco inter penitentes  receptus tandiu examinetur, usquedum probabilis eius uita inueniatur.



CAPUT XXX. De pueris minori etate, qualiter corripiantur.

Omnis etas uel intellectus proprias debet habere mensuras. Id est, iudicii disciplina non uniformiter est omnibus exhibenda, sed secundum uniuscuiusque etatem uel intellectum cum magno est moderamine inferenda. Aliter enim paruuli, aliter adolescentes et iuuenes, aliter senes, aliter uero decrepita positi debent iudicari etate.

Ideoque quoties pueri uel adolescentiores etate, aut qui minus intelligere possunt, quanta pena sit excommunicationis; hi tales dum delinquunt, aut ieiuniis nimiis affligantur, aut arctis [Al., acribus; al.,  acrius] uerberibus cerceantur ut sanentur. De talibus enim Salomon ait: Stultitia colligata est in corde pueri, et uirga discipline fugabit eam . Hinc Isidorus ait: In minori etate constituti non sunt cercendi sententia excommunicationis, sed pro qualitate negligentie congruis emendandi sunt plagis, ut quos etatis infirmitas a culpa non reuocat, flagelli disciplina compescat. Illi uero fratres post quindecim annos etatis uapulent, qui satis grauem aut furti fugacis aut criminalem culpam commiserunt.



CAPUT XXXI. De cellerario monasterii qualis sit.

Cellerarius monasterii eligatur de congregatione sapiens. Cellerarius, qui seruis Dei substantiam ministrat, eorum cibaria dispensat, prudentia plenus  et sapientia debet esse preditus, ut prudenter sapienterque et dispensanda dispenset, et que sunt conseruanda conseruet; quia qui secundum Deum sapiens est, beatus est: et neminem diligit Dominus, dicit Scriptura, nisi eum qui cum sapientia moratur . Hinc Isidorus ait: Nihil prodest omnem scire prudentiam cum ignorantia Dei; nichil obest scientibus Dominum ignorantia mundi. Perfecte autem scit, qui Deum prius, et ista non pro se, sed pro Deo scit.

Maturus moribus. Maturi enim mores dicuntur suaues, modesti, et multarum rerum experientia et diuturno tempore temperati. Scriptum est enim: Cani sunt sensus hominis, et etas senectutis uita immaculata . Ergo canities honoranda senectusque  ueneranda, et etas matura non tantum in corpore sed et in sensibus hominis inuenitur, ubi omnia bona que a Deo accipiuntur, et discrete componuntur, et rationabiliter discernuntur, et firmiter conseruantur.

Sobrius. Sobrius intelligitur cautus, uel consideratus in cibo et potu, frugalis et parcus, uerbo et opere temperatus. Hinc Paulus ait: Non plus sapere quam oportet sapere, sed sapere ad sobrietatem , id est, temperate. Temperate enim debet sapere cellerarius, temperate uiuere, temperate oqui, et ea que ministranda sunt fratribus, temperate ministrare. Sobrius mente, discretus in opere, suauis in uerbo et dulcis eloquio. Scriptum  est enim: Sapiens in uerbis seipsum amabilem facit . Et, Qui sapiens est corde, appellabitur prudens . Et, Qui dulcis eloquio, maiora percipiet .

Non multum edax. Multum enim edax dicitur gluco, uorator, quod monachum et maxime cellerarium non decet. Non enim gluconis, sed abstinentis monachi oratio penetrat celum. Abstinens enim homo spiritalis efficitur, angelis sociatur, et creatori suo facilius appropinquat, sicut scriptum est: Appropinquate Deo, et appropinquabit uobis. Bonum est ergo cauere uentris ingluuiem, ne in eternum uiuens anima destruendo subdatur uentri, et a destruendis dominetur escis. De uentre autem et esca scribit Apostolus: Esca uentri et uenter escis: Deus autem  hunc et has destruet . Nemo ergo potest dominari uitiis ceteris, nisi prius ingluuiem restrinxerit uentris. Hinc quidam monachorum magister dicit: Cellerarius uero ipse frater ordinetur, qui probatus fuerit ab abbate fidelis et abstinens esse, quem nunquam uincit aliquando aliqua desideriorum gula, uel qui non multum amat manducare aut bibere; ne detur magis locus diabolo, sicut dicit Scriptura: Nolite dare occasionem querentibus eam ; et uideatur gastrimargie gule uoracibus uel gluconibus fratribus prouideri magis quam refrenari.

Non elatus. Elatus dicitur in superbia eleuatus, audax et iactans, uel arrogans. De talibus enim Salomon ait: Abominatio Domini est omnis arrogans,  et qui se iactat, et dilatat, iurgia concitat . De superbia namque nascitur arrogantia. Nisi enim precesserit occulta elatio mentis, non sequitur aperta iactantia laudis. Talem enim diuina increpat Scriptura dicens: Ne extollaris in cogitatione, uelut taurus, ne forte elidatur uirtus tua, et relinquaris uelut lignum aridum in eremo .

Non turbulentus. Turbulentus uocatur a turbo furoris commotus, siue ab ira mentis, oculo cordis cecatus, sicut scriptum est: Turbatus est pre ira oculus meus . De tali et Salomon ait: Qui conturbat domum suam, pascit uentos . Domum enim suam conturbat, qui pre leuitate mentis ad iracundiam mentem suam cito commouet. Impatiens enim cellerarius, uidens sibi multos querere  multa, pre leuitate turbatur animo, et petentibus sibi non dulce reddit responsum, sed magis sermonem profert iniuriosum; quod illi facere magnopere uetatur, cum subditur:

Non iniuriosus. Iniuriosus dicitur, qui fratribus infert iniurias uel irrogat contumelias. De talibus enim scriptum est: uir iracundus prouocat rixas . Et, Os impiorum redundat malis . Et, Semper iurgia querit malus, angelus autem crudelis mittetur contra eum . Et illud: Inter superbos semper iurgia sunt . Superbi dicuntur monachi mali, qui, neglectis consiliis seniorum suorum, prout illis libitum fuerit, suis legibus uiuunt, et inter se frequenter litigant, et crebro  iurgia concitant. Contra quos angelus crudelis mittitur, quia illis locum dantibus contra eos animarum bellator infestus diabolus concitatur.

Non tardus. Tardus enim dicitur piger, lentus uel tepidus. Non enim decet cellerarium esse tardum uel pigrum, ne forte dicatur de illo: Abscondit manum piger sub ascella, nec ad os suum applicat eam . Eum autem non decet esse tardum, qui multis debet impendere seruitium. Sed necesse est ut sit uelox ad audiendum, uelox ad seruiendum, tardus autem ad excusandum et tardus ad iram.

Non prodigus. Prodigus enim dicitur nimis largus, profusus siue naufragus, consumptor uel rerum dilapidator monasterii, uel stirpator substantie fratrum.


Sed timens Deum, qui omni congregationi sit sicut pater. Timere enim et amare debet cellerarius Deum, et pro illius amore uel timore diligere fratres, et obedire illis, iunioribus ut pater, senioribus ut filius. Pietatem tamen habens paternam congrue et apte omnibus seruiat. Scriptum namque est: In tota anima tua time Deum, et sacerdotes illius sanctifica. In omni uirtute tua dilige eum qui te fecit, et ministros eius non derelinquas .

Curam gerat de omnibus, sine iussione abbatis nichil faciat. Multi enim dicunt: Sine iussione abbatis nichil illi licet facere, quomodo potest de omnibus curam gerere? Sed ille hoc exponit, cum subdit dicens:


Que iubentur custodiat. Ac si diceret: Quod superius dixi, de omnibus illum curam gerere; de his que custodire iussus fuerit, curam gerat; de ceteris uero rebus sine iussione abbatis nichil faciat.

Fratres non contristet. Quare fratres non contristet, sequentia audi.

Si quis autem frater ab eo forte aliquid irrationabiliter postulat, non spernendo eum contristet, sed rationabiliter cum humilitate male petenti deneget. Male, inquit, petere est, quando irrationabiliter, que petenda non sunt, petuntur, aut ea que petenda sunt, non congruo tempore petuntur. Tali enim modo petita, culpabiliter petita accipiuntur uel habentur. Quia dare taliter cellerarius prohibetur, maxime cum de eo sequentia dicunt:


Animam suam custodiat. Id est, nec offendat in his que danda non sunt, dando; aut que respondenda non sunt, respondendo.

Memor semper illius apostolici: quia qui bene ministrauerit, gradum bonum sibi acquirit . Gradum itaque illum quem fidelis sibi et prudens dispensator acquisiuit quem constituit Dominus super familiam suam, ut det illis in tempore tritici mensuram. Cum illo uterque audiet: Beatus ille seruus, quem, cum uenerit dominus, inueniet ita facientem , id est, bene ministrantem. uere dico uobis quia super omnia que possidet, constituet eum, id est, supra omnia celestis regni gaudia. Ecce qui bene ministrauerit, quam bonum sibi gaudium  acquirit, id est, ut sit inter dispensatores et ministros Domini honoratus in celo. Quia qui in seruitio Dei plus laborat in presenti, plus mercedis accipiet in futuro.

Infirmorum, infantium, hospitum pauperumque cum omni sollicitudine curam gerat. In infirmitate positis fratribus diligenti cura et promptissimo affectu ministret. Scriptum est enim: Infirmus fui, et uisitastis me . Infantibus, considerans in eis etatis fragilitatem et corporis teneritudinem, que necessaria sunt paterno ministret affectu. Hospitibus necessaria porrigat, quia scriptum est: Hospes fui, et suscepistis me . Et quia preceptum est: Omni petenti te tribue . A pauperibus non subtrahat eleemosynam, quia scriptum  est: Qui obturat aurem suam ad clamorem pauperis, et ipse clamabit, et non exaudietur . Sed magis que necessaria sunt eis cum hilaritate porrigat, quia scriptum est: Hilarem datorem diligit Deus .

Sciens sine dubio quia pro his omnibus in die iudicii rationem redditurus est. Oportet nos, ait Apostolus, stare ante tribunal Christi, ut referat unusquisque prout gessit, siue bonum siue malum . Et sic unusquisque nostrum dignam laboris sui mercedem recipiet.

Omnia uasa monasterii cunctamque substantiam, ac si altaris uasa sacrata conspiciat. Hinc antiqui monachorum Patres dixerunt: Debet enim talis cellerarius eligi qui possit in omnibus euangelico ordine fratribus  suis uictum gubernare, qui timeat Iude sententiam, qui ab initio fur fuit. Studere debet qui huic officio deputatur ut audiat quia qui bene ministrauerit, gradum bonum acquirit, et anime sue lucrum facit. Nosse etiam debent fratres quia quidquid in monasterio tractatur siue in uasis, siue in ferramentis, uel cetera omnia esse sanctificata. Si quis de fratribus aliquid negligenter tractauerit, partem se habere nouerit cum illo rege qui in uasis domus Dei sanctificatis cum suis bibebat concubinis, et qualem meruit uindictam. Custodienda sunt illa precepta, et per singulos dies in aures fratrum recitanda sunt, ut non condemnentur in peccatis suis.

Nihil ducat negligendum; neque auaritie studeat, neque prodigus sit, aut exstirpator substantie monasterii,  sed omnia mensurate faciat, et secundum iussionem abbatis. Hinc secundum Regulam Orientalem Patrum dicitur: Ad condiendos cibos det cellerarius necessaria secundum quotidiane expense consuetudinem, neque profuse, neque auare, ne uitio ipsius uel monasterii substantia grauetur, uel fratres patiantur iniuriam. Sed et necessitatem infirmorum fratrum ac laborem considerans, nichil egrotantium desideriis neget ex his que habuerit, quantum illis necesse fuerit. Aduenientibus diuersis fratribus escas parabit. Hec erit cura custodis cellerarii recurrens semper ad seniorum consilium, et requirens de omnibus, uel precipue de his que proprio suo intellectu non potuerit adimplere.


Humilitatem ante omnia habeat: et cui substantia non est que tribuatur, sermo responsionis porrigatur bonus, ut scriptum est: sermo bonus super datum optimum . Sine dubio autem qui ueram humilitatem habuerit in corde, sermonem bonum proferet in ore; et siue sit, siue desit quod tribuat, sermonem dulcem omnibus porrigat atque bonum. In Ecclesiastico autem scriptum est: Nonne ardorem refrigerabit ros, sicut et uerbum melius quam datum . Nonne ecce uerbum super datum bonum.

Omnia que ei iniunxerit abbas, ipse habeat sub cura sua. A quibus eum prohibuerit, non presumat. Hic ostendit quia si alia iuri suo subiugauerit quam ea que ab abbate suo iniuncta susceperit, aut de  his que illi prohibita sunt presumpserit, non ei mercedis obedientia, sed inobedientie deputabitur culpa. Si enim non uenit in monasterium suam facere uoluntatem, que illi non fuerint iniuncta te mere non debet contingere.

Fratribus constitutam annonam sine aliquo typo uel mora offerat, ut non scandalizentur. Annonam dicit alimoniam ciborum, et uictum omnem monachorum. Hora enim nona ueteres comedere solebant, et ideo a tempore ipso hore none, quo illi cibos sumebant, omnis uictus hominis non incongrue nomen accepit annona. Ab actu enim et tempore multa deriuantur nomina. Quod autem dicit, sine aliquo typo que offerenda sunt offerat, intelligitur in corde turbato, neque uultu corporis mutato, sed hilari animo, et  uultu sereno uel placido, que tribuenda sunt tribuat, et que offerenda sunt offerat. Typus enim est Grecus sermo, quem nos figuram dicimus seu formam. In typo enim res declaratur ex rebus, et exterius interiora monstrantur. Nam et typus herba dicitur, que se ab aqua inflat. Unde etiam ambitiosorum et sibi placentium tumor typus uocatur.

Memor diuini eloquii, quid mereatur, qui scandalizauerit unum de pusillis. Scriptum est in Euangelio: Qui autem scandalizauerit unum de pusillis istis qui in me credunt, expedit ei ut suspendatur mola asinaria in collo eius, et demergatur in profundum maris . Quid enim per molam asinariam, nisi circuitus cure presentis seculi? Et quid per mare,  nisi idem presens seculum designatur? Leuius enim fuerat monacho qui alios in monasterio positus scandalizat, ut mola asinaria collo suo ligata in mare seculi huius proiectus, id est, ut cure seculi implicatus secularia negotia et circuitum terrene cure perageret, quam in portu monasterii et se et alios scandalizando perimeret. Hinc beatus Gregorius ait: Per molam asinariam secularis circuitus ac labor exprimitur, et per profundum maris extrema damnatio designatur. Qui ergo ad sanctitatis speciem deductus, uel uerbo ceteros destruit uel exemplo, melius profecto erat ut hunc ad mortem sub exteriori habitu terrena acta constringerent, quam sacra officia in culpa ceteris imitabilem demonstrarent, quia  nimirum si solus caderet, utcunque hunc tolerabilior inferni pena cruciaret.

Si congregatio maior fuerit, solatia ei dentur, a quibus adiutus et ipse equo animo impleat officium sibi commissum. Ideo maxime illi solatium est accommodandum, ne cum murmurio sibi commissum agat officium. Nam si solus bene laboriosum sibi iniunctum non potuerit peragere ministerium, aliis sine dubio periculosum generabit murmurium.

Horis competentibus dentur que danda sunt, et petantur que petenda sunt. Horas competentes dicit horas conuenientes uel congruentes, quando utrumque licet, utrumque, id est, et petenti petere, et dare donanti. Nam quando lectioni uel orationi debent uacare, silentiumque tenere, nisi causa necessitatis,  nec petere uni, nec donare licebit alteri, ne ab ordine regulari indiscrete petendo donandoque turbentur utrique. Unde sequitur:

Ut nemo perturbetur neque contristetur in domo Dei. Domus enim Domini, bonorum monachorum sanctissima corda et eorum sunt purissima habitacula, in quibus mundissimum Domino suo prebent habitaculum. Ipse enim Dominus ait: Inhabitabo in illis, et inambulabo, et ero illorum Dominus, et illi erunt mihi populus. Et Apostolus ait: Templum Dei estis, et Spiritus Domini habitat in uobis . In quo templo, id est, in qua domo Domini, non licebit alteri alterum perturbare uel contristare, quia pacificos conuenit semper esse filios pacis.



CAPUT XXXII. De ferramentis uel rebus monasterii.

Substantie monasterii in ferramentis uel uestibus seu quibuslibet rebus prouideat abbas fratres de quorum uita et moribus securus sit; et eis singula ut utile iudicauerit consignet custodienda atque recolligenda. Ex quibus abbas breue teneat, ut dum sibi in ipsa assignata fratres uicissim, succedunt, sciat quid dat aut quid recipit. Si quis autem sordide aut negligenter res monasterii tractauerit, corripiatur; si non emendauerit, discipline regulari subiaceat. Interrogatus beatus Basilius quomodo debent hi qui operantur, curam gerere ferramentorum utensilium eorum de quibus operantur, respondit: Primum quidem sicut uasis Dei uel his que iam Deo consecrata sunt, uti debent.  Deinde tanquam qui non possint sine ipsis deuotionis et studii sui emolumenta consequi. Item interrogatus, quod si per negligentiam pereat aliquid ex his, aut per contemptum dissipetur, respondit: Is quidem qui contemnit, uelut sacrilegus iudicandus est. Et qui perdiderit per negligentiam et ipse simile crimen incurrit, pro eo quod omnia que ad usus seruorum Dei deputata sunt, Deo sine dubio consecrata sunt. Hinc Isidorus ait: Strumentorum custodia ferramentorum ad unum quem Pater monachorum elegerit, pertinebit, qui ea operantibus distribuat, recepta custodiat. Et licet hec cuncta specialiter singulis maneant distributa, omnia tamen a Patre monasterii ordinata ad curam prepositi pertinebunt.  Hinc quidam monachorum magister dicit. Ferramenta monasterii in uno contineantur cubiculo, et uni fratri cuius diligentiam abbas cognouerit, eorum conseruandorum curam committat; qui quotidie fratribus ad faciendum opera consignet ad numerum, et a suscipientibus similiter munda ipse recipiat et reponat, breuem de omnibus tenente abbate.



CAPUT XXXIII. Si quid debeant monachi proprium habere.

Precipue hoc uitium amputetur de monasterio, ne quis presumat aliquid dare aut accipere sine iussione abbatis. Non enim oportet monachum de his que pro necessitate presentis temporis ab abbate suscepit, aut dare aut commodare cuiquam, nisi ab abbate fuerit  ordinatum. Quid enim de rebus mundi alteri fratri conferat qui suas in omnibus uoluntates propter Christum in abbatis tradidit potestatem? Hinc beatus Fructuosus ait: Peculiare opus institutum est, ut nullus exerceat monachus quasi sibi proprie uindicandum, aut cuilibet, cum uoluerit, sua presumptione distribuendum, nec quodlibet opus sine preceptione et cum licentia senioris suscipiendum, inchoandum, siue faciendum est; sed in omne re quidquid abbas uel prepositus preceperit, hoc agendum.

Neque aliquid habere proprium, nullam omnino rem, neque codicem, neque tabulas, neque graphium, sed nichil omnino; quippe quibus nec corpora sua, nec uoluntates licet habere in propria potestate. Quid enim  proprium habere potest sanctus monachus, qui nec corpus suum, nec uoluntatem suam in suam reseruauit potestatem, sed totum se abnegauit sibi ut sequatur Christum? Quid de mundo potest habere proprium, cui mundus crucifixus est et ille mundo? Qui semel mortuus est mundo nec desiderando, nec possidendo res mundi, debet iterum uiuere mundo? Semel enim relicto implicare se non debet mundo.

Omnia uero necessaria a Patre monasterii sperare. Monachus enim, cui Dominus partem dedit, quid de omnibus illis sollicitus curam gerat necessariis, quid sollicitus est de rebus terrenis? Domino maxime dicente: Nolite solliciti esse dicentes, quid manducetis, aut quid bibatis, aut quid induatis . Primum enim nobis querendum est regnum celorum,  et postea hec omnia non a nobismetipsis, sed a Domino per Patrem speranda sunt monasterii. Non ergo necesse est monacho aliquid habere peculiare, cui omnia monasterii ministrantur a Patre.

Nec quidquam liceat habere, quod abbas non dederit, aut permiserit. Quod abbas non dederit, dicit, id est, manibus, aut permiserit, subauditur, aut dari, aut haberi. Hic ostendit quod nec ab exterioribus propinquis, nec ab interioribus aliquid accipere, uel cum alio aliquo familiariter commutare; sed quod ei ab abbate abbatisque iussione distribuitur, hoc libens teneat placideque delectetur.

Omniaque omnibus sint communia, ut scriptum est  , nec quisquam suum esse aliquid dicat, aut presumat. Hinc Ferreolus ait: Hoc tantum iudicet proprium, quidquid cum fratribus possederit indiuisum. Nam et lectio Actuum apostolorum tempore surgentis Ecclesie taliter fideles Christi uixisse commemorat. Nullus, inquit, ex bonis suis dicebat aliquid suum esse, sed erant illis omnia communia. Item alibi: Nam si de peculiari Ananias et Saphira fidem ab apostolis non meruerunt percipere, qui, omnia sua cum ante pedes apostolorum assignarent, de peculiaribus fraudulenter subtractis, iudicio subite mortis damnati sunt; quia fraus Deo fieri non potest, cum nichil est occultum quod ab eo non reuelabitur.

Quod si quisquam hoc nequissimo uitio deprehensus fuerit delectari, admoneatur semel, et iterum; si non  emendauerit, correptioni subiaceat. Hinc Cassianus ait: Et nec uerbo quidem audeat dicere aliquid suum, quod magnum sit crimen ex ore monachi processisse, tunicam meam, codicem meum, tabulas meas, graphium meum, et cetera his similia. Nam si huiusmodi uerbum per subreptionem uel ignorantiam de ore eius effuderit, dignam pro hoc penitentiam satisfaciens, ueniam petat in terra prostratus. Item alius monachorum magister ait: Si quid ergo peculiare, aut aliquid cum inuentum in aliquo fuerit, grandi eum abbas et diuturna excommunicatione condemnet, ut exemplum illius uindicte nullus audeat hoc imitari.



CAPUT XXXIu. Si omnes equaliter debeant necessaria accipere.


Sicut scriptum est: Diuidebatur singulis prout cuique opus erat ; ubi non dicimus, ut personarum  acceptio sit, sed infirmitatum consideratio. Ubi qui minus indiget agat Deo gratias, et non contristetur; qui uero plus indiget humilietur pro infirmitate, et non extollatur pro misericordia; et ita omnia membra erunt in pace. Hinc beatus Augustinus ait: uirtus et tegumen non equaliter omnibus distribuuntur, quia non equaliter ualetis omnes ; sed potius unicuique, sicut cuique opus fuerit. Sic enim legitur in Actibus apostolorum: Quia erant eis omnia communia, et distribuebatur unicuique prout cuique opus erat . Item alibi scriptum est: Nihilque habere uos proprium reputetis, sed sint uobis cuncta communia . Que uobis ab abbatis  imperio dispensantur, non equaliter omnibus, sed sicut ratio dispensationis aut causa infirmitatis exegerit, unicuique tamen secundum quod opus fuerit tribuatur; nec feliciores iudicent quibus infirmitate prestatur, quod sanis pro obseruantie rigore subtrahitur. Et si eis quos parentes deliciosius aluerunt, uictus aut uestimenta largius tribuuntur, non ob hoc debet commoueri fraternitas, quod fortioribus corpore pro constitutione regule denegatur, quod illis caritatis consideratione tribuitur.

Ante omnia ne murmurationis malum pro qualicunque causa in aliquo qualicunque uerbo uel significatione appareat. Quod si deprehensus fuerit quis, districtiori discipline subdatur. Hinc Ferreolus  dicit: Ut nullum in congregatione murmur seu detractio, quod familiarissimum habent monachi, contra abbatem aut quemlibet alium de fratribus, audiatur; ne ira Dei, que sepe propter hanc culpam miserabilem populum condemnabat, in perditione similiter murmurantium turbe, excitetur, et terram repromissionis, quam nos recte accipimus locum future beatitudinis, perdat murmuratio propria, que debetur sponsione diuina. Sic enim damnandos huius uitii sectatores psalmus annuntiat: Detrahentem aduersus proximum suum occulte, hunc persequebar . Et iterum arguens Apostolus dicit: Susurrones, detractores Deo odibiles . Et iterum: Hi sunt murmuratores, querulosi, secundum desideria sua ambulantes, et os illorum  loquitur superbiam.



CAPUT XXXu. De septimanariis coquine.

Fratres sic sibi inuicem seruiant ut nullus excusetur a coquine officio, nisi aut egritudine, aut in causa grauis utilitatis quis occupatus fuerit; quia exinde maior merces et caritas acquiritur. Aegrotos a coquine officio ipsa excusat corporis egritudo. Charitatis enim et fraternitatis dilectione tolerandi sunt, non ad opera compellendi egroti. Quod autem dicit, grauis utilitatis, magne uel grandis intelligitur utilitatis. Graue enim sepe pro grandi, magno uel perfecto intelligitur positum, sicut Psalmista ait: Confitebor tibi in Ecclesia magna, in populo graui laudabo te . Quod autem dicit: Quia exinde  maior merces et caritas acquiritur, intelligitur quod apud Deum maior merces acquiritur, et caritas apud Deum et homines augetur. Qui enim in omnibus equo animo cibaria preparat, ab omnibus caritatis gratiam, et pro omnibus mercedem accipiet sempiternam. Scriptum est enim: Quia qui plus laborat, plus mercedis accipiet .

Imbecillibus autem procurentur solatia, ut non cum tristitia hoc faciant, sed habeant omnes solatia secundum modum congregationis aut positionem loci. Imbecilles autem, fragiles, delicatos uel debiles dicit. Imbecillis, quasi sine baculi consolatione intelligitur esse. Quod autem dicit, secundum modum congregationis, secundum numeri modum et quantitatem intelligitur monachorum. Secundum multitudinem  enim congregationis, et ministrorum numerus aut minor aut amplior deputetur. Quod autem dicit, aut positionem loci, intelligitur edificatio uel constructio monasterii. Constructio enim monasterii, si congruo ponitur loco, ubi secundum huius Regule capitulum omnia in claustro contineat necessaria, minus coquus aliorum indiget adiutorio. Si uero in arcto loco et angusto uel arido ponitur situ, ubi nec aquam sine labore, nec hortum habere possint sine penuria, plus coquis administrari debent solatia.

Si maior congregatio fuerit, cellerarius excusetur a coquina; uel si qui, ut diximus, maioribus utilitatibus occupantur. Ceteri uero sibi sub caritate inuicem seruiant. Charitatis enim officio omnes omnibus seruiant  et ab inuicem seruitium recipientes seruitium reddant supportantes inuicem, et laboris sui unusquisque a Domino dignam exspectantes mercedem.

Egressurus de septimana, sabbato munditias faciat. Linteamina cum quibus sibi fratres manus aut pedes tergunt, lauet. Pedes uero tam ipse qui egreditur quam ille qui intraturus est, omnibus lauent. uasa ministerii sui munda et sana cellerario reconsignent. Qui cellerarius item intranti consignet, ut sciat quid dat aut quid recipit. Hinc Cassianus ait: Acto autem Dominico, ingredientes secunda feria, aliis iterum succedentibus hi qui egrediuntur utensilia in quibus ministrauerint ac uasa consignent. Que tanta sollicitudine curaque custodiant, ne aliquid ex eis minuatur  aut pereat; aut credant se etiam pro minimis quibusque uasculis tanquam pro sanctis et magnis rebus rationem non solum homini, sed etiam Domino reddituros, si forte aliquid ex his negligenter fuerit factum aut perditum. Ita enim septimanarius obsequium suum fideliter peragat, ne unum quidem granum leguminis negligenter perire de suis manibus patiatur. Quia omnia que in monasterio fuerint semel ingressa, tanquam sacrosancta et quasi iam Domino consecrata cum summa reuerentia Patres nostri tractare iusserunt. Ipsi hebdomadarii omne seruitium, et omnem diligentiam, et munditias monasterii exerceant, aquam manibus ipsi ministrent, pedes lauent, mappas et sabanas, et facitergia ipsi lauent.


Septimanarii autem, ante unam horam refectionis, accipiant super statutam annonam, singulos biberes, et panem, ut hora refectionis sine murmuratione et graui labore seruiant fratribus suis. Quod autem dicit: ante unam refectionis horam, subintelligitur in illa una hora, antequam fratres reficiant, in ipsa accipiant super statutam annonam, id est, super suam mensuram, tam cibariam, que illis communiter et regulariter statuta est, accipiant singulos biberes super mensuram suam, et modicum panis super libram suam, ne grauati seruitio grauentur et ieiunio.

In diebus autem solemnibus usque ad missas sustineant. Quod autem dicit: usque ad missas sustineant, intelligitur usque ad missam principalem, que omnibus solemniter canitur. Nam sunt plerique  monachorum ministeriales, qui mane audiunt missam, et comedunt, et pergunt quo uolunt, et dicunt se missam audisse, et ita comedisse. Quod uitium prouidens prohibensque beatus Benedictus dixit: In diebus autem solemnibus usque ad missas sustineant.

Intrantes et exeuntes hebdomadarii in oratorio mox Matutinis finitis Dominica, omnium genibus prouoluantur, postulantes pro se orari. Hanc ab eis benedictionem et retributionis mercedem pro labore totius septimane fideliter expetentes, ut complentes eos Christi mandatum generalis ab omnibus fratribus emissa prosequatur oratio, que et eorum consummata obsequia, uelut pium sacrificium, Deo  commendet; et quidquid per ignorantiam, aut per humanam fragilitatem peccauerint, simpliciter intercedat.

Egrediens autem de septimana dicat hunc uersum: Benedictus es, Domine Deus, qui adiuuisti me et consolatus es me. Quo dicto tertio, recipiat benedictionem egrediens. Subsequatur ingrediens, et dicat: Deus in adiutorium meum intende: Domine ad adiuuandum me festina. Et hoc idem tertio repetatur ab omnibus. Et accepta benedictione, ingrediatur. Hanc egrediens a sacerdote accipiat benedictionem: Deus qui dixisti: uenite ad me, omnes qui laboratis et onerati estis, et ego reficiam uos, hos famulos tuos laborum suorum premio refice sempiterno. Per Dominum, etc. Et hanc ingrediens accipiat benedictionem:  Adiuua, queso, Domine, hos famulos tuos in obsequio laborantes fraterno, et sine murmuratione illis perseuerantiam et proprii laboris mercedem concede perpetuam. Per Dominum, etc. Egrediens autem hebdomadarius rite Domino dicit: Benedictus es, Domine Deus, qui adiuuisti me; quia ipse Dominus adiuuat hominem in labore, et ipse laboranti premium promittit consolationis. Ingrediens autem recte Domino dicit: Deus, in adiutorium meum intende, quia in laboris ingreditur officium, ubi Domini necessarium habet adiutorium, illius uidelicet, qui pro se laborare uolentibus dixit: Sine me nichil potestis facere . Quod autem dicit: accepta benedictione ingrediatur, siue ab omnibus fratribus oratione premissa, siue a sacerdote intelligitur petitione  collecta.



CAPUT XXXuI. De infirmis fratribus.

Infirmorum cura ante omnia et super omnia adhibenda est, ut sicut reuera Christo, ita eis seruiatur, quia ipse dixit, Infirmus fui, et uisitastis me . Et, Quod fecistis uni de his minimis meis, mihi fecistis . Hinc interrogatus beatus Basilius quali effectu debemus infirmis fratribus ministrare, respondit: Sicut ipsi Domino offerentes obsequia, qui dixit: Quia cum fecistis uni ex his fratribus meis minimis, mihi fecistis . Hinc alius monachorum Pater ait: Horum cura qui infirmitatibus detinentur, qualis esse debet, pietas auctoris declarat cum dicit: Quecunque uultis ut uobis faciant homines,  et uos facite illis similiter . Licet hoc in omnibus sit agendum, precipue tamen in infirmantium cura hec preceptio est exhibenda, quia Dominus dixit: Infirmus fui, et uenistis ad me . Ita ergo cura infirmis querenda est, ac si presente Christo ministrari putetur. Reuera etenim quicunque pro Christo infirmis curam impendit, Christo in infirmis ministrat.

Sed et ipsi infirmi considerent, in honorem Dei sibi seruiri, et non superfluitate sua contristent fratres suos seruientes sibi. Hinc beatus Basilius ait. Expedit ad conseruandum affectum obsequii nostri, ut hi infirmi qui obsequia a nobis suscipiunt, tales sint quibus merito deferri obsequium debeat, et  non tales qui carni indulgeant et uentri, sed potius in amore Dei et Christi eius probabiles inueniantur, et per patientiam suam ac uite meritum, fratrum mereantur obsequia, ut habeantur ad gloriam Christi et opprobrium diaboli, sicut fuit sanctus Iob.

Qui tamen patienter portandi sunt, quia de talibus copiosior merces acquiritur. Hinc beatus Isidorus ait: Qui enim sani sunt, infirmos tolerare debent. Qui autem infirmi sunt, sanos et laborantes anteponendos sibi non dubitent. Qui sani sunt corpore, sani esse debent et mente. Et ideo conuenit sanis infirmos portare magis quam ab infirmis portari. Necesse est enim ut patienter portemus infirmos, ut iterum infirmi patienter portemur a sanis. Tempore enim infirmitatis eorum copiosam mercedem seruiendo  conquiramus ab illis, ut et illi tempore infirmitatis nostre copiosam mercedem seruiendo conquirant de nobis. Hinc Apostolus ait: Inuicem onera uestra portate, et sic adimplebitis legem Christi .

Ergo cura maxima sit abbati ne aliquam negligentiam patiantur. Quibus fratribus infirmis sit cella super se deputata, et seruitor timens Deum, et diligens ac sollicitus. Sit ergo abbatis cura ut separatim cellam habeant cum omnibus opportunitatibus, ut nullum exteriorem laborem sentiant, qui in infirma carne penam portant. Infirmantibus quoque uel aliqua necessitate laborantibus satis fidelis et strenua debet persona preponi, que et egrotis cum pietate seruiat, et monasterialem disciplinam regulariter custodiat, et que conueniant infirmis rationabiliter  expendat, que et pulmenta strenue preparet, et deuoto eis ministerio obsecundet, et de his que illis residua sunt neque fraudem faciat, neque occulte comestione se illicita polluat. Tanta enim misericordia foueantur infirmi, ut nec propinquorum affectus, nec urbium delicias requirant, sed quod necesse habuerint, cellerarius et prepositus prouideant. Ipsi uero infirmi tanta sollicitudine admoneantur, ut de ore eorum nec quantulumcunque uel leuis sermo murmurantis procedat; sed in sua infirmitate cum mentis hilaritate et uera cordis compunctione semper Deo gratias agant; quos absque concessione maioris nullus audeat uisitare, nec propinquos aut germanos sine imperio prepositi ministrandi habebunt potestatem. Id etiam pro custodienda  fama specialiter studuimus, ut nullus monachus in infirmitate positus, relicto monasterio, parentum suorum studio commendetur; quia magis eum secularium spectaculorum uisu et auditu pollui censemus quam ab egritudine posse purgari.

Balneorum usus infirmis quoties expedit offeratur. Sanis autem, et maxime iuuenibus, tardius concedatur. Hinc sanctus Isidorus ait: Lauacra nulli monacho adeunda studio lauandi corporis, nisi tantum pro necessitate languoris. Nec differendum est propter medelam, si expedit, nec murmurandum est, quia non fit pro appetitu uoluptatis, sed pro remedio tantum salutis. Pro cura medendi balneorum usus summo adhibeatur studio. Sanis uero, precipue  iuuenculis tardius concedatur. Hinc beatus Augustinus ait: Lauacrum infirmis, si necessitas cogit, minime denegetur: sed etiamsi nolit, iubente preposito, fiat pro salute. Si autem ipse uelit, et forte non expedit, sue cupiditati non obediatur.

Sed et carnium esus infirmis omninoque debilibus pro reparatione concedatur. At ubi meliorati fuerint, a carnibus more solito omnes abstineant. Hinc iterum ipse Augustinus ait: Sane quemadmodum egrotantes necesse habent minus accipere, ne grauentur, ita post egritudinem sic tractandi sunt, ut citius recreentur. Sed cum uires pristinas reparauerint, redeant ad feliciorem consuetudinem suam, que famulos Dei tanto amplius decet, quanto minus indigent. Nec cibi eos teneat uoluptas iam uegetos,  quos necessitas ligauerat infirmos. Illos estiment ditiores, qui in sufferenda parcitate fuerint fortiores. Melius est enim minus egere quam plus habere. Diligenti enim curiositate debet abbas agnoscere, uel probare, ne quis se fingat propter refectionis edacitatem infirmum. Nam qui se dixerit esse egrotum, et ad opus Dei non surrexerit, et continuo iacuerit, ad culpam non uocetur, sed in refectione solummodo succos, uel oua, aut calidam aquam accipiat, ut, si se fingit egrotum, uel fame compellatur leuari. Qui autem ad laborem proclamat se non posse, item ad manducandum iudicetur non posse, quia utrumque non posse iustitie conuenit. Si uero ad laborandum non possumus dicimus, et ad manducandum non possumus dicamus. O iniustitie nefas! caput  torquetur doloribus propter laborem, et uenter non torquetur propter cibi distensionem?

Curam autem maximam habeat abbas ne a cellerariis aut seruitoribus negligantur infirmi, quia ad ipsum respicit quidquid a discipulis delinquitur. Hinc qui dam monachorum magister ait: Abbas talem curam de infirmis habeat, qualem se recipere a Domino sperat, ut nec a cellerario aliquam negligentiam infirmi sentiant. Ad abbatem enim respicit, ut emendetur quidquid a discipulis delinquitur. Quod si ab illo non emendatur, a culpe negligentia abbas non liberatur.



CAPUT XXXuII. De senibus uel infantibus.

Licet ipsa natura humana trahatur ad misericordiam  in his etatibus, senum uidelicet et infantum, tamen et Regule auctoritas eis prospiciet. Hic, licet pro quamuis ponitur. Ac si dicat: Quamuis ipsa naturaliter humana natura pietatis uiscera plena, hominem ad misericordiam pertrahat, aut senibus misereatur et infantibus; tamen et Regule auctoritas eis prospiciat. Quomodo autem prospiciat, sequentia audi:

Consideretur semper in eis imbecillitas, et nullatenus eis districtio Regule teneatur in alimentis; sed sit in eis pia consideratio, et preueniant horas canonicas. Hinc beatus Isidorus ait: Hi autem qui uetustate corporis consumpti, aut tenere etatis fragilitate detenti sunt, quotidianis non exercendi ieiuniis, ne  aut senescens etas, antequam moriatur deficiat, aut crescens, priusquam proficiat, cadat, et ante intereat quam bonum facere discat. Hinc quidam et alius monachorum magister ait: Infantuli quarta, sexta et sabbato, in diebus tamen minoribus, hoc est, in hiemis tempore, ieiunent. Aliis uero diebus ad sextam reficiant horam. In estatis uero diebus, quarta, sexta et sabbato infantuli sexta hora reficiant; aliis uero diebus tertia recreentur; quia in maioribus diebus minor est etas in uiribus, sicut et sustinendi sensu discreta. Sed infantes ad hanc relaxationem tales permittimus, qui intra duodecim annos degunt etate, amplioris uero qui fuerit ad formam teneatur maiorum. Nam iusto iudicio infantuli et senio prouecti, et infirmi, equali debent refectionum iudicio  relaxari. Preueniant horas canonicas. Canonicas horas dicit, regulares. Canon enim regula interpretatur. Canonice hore, quas preuenire, id est anticipare, rogat in cibo et potu senes et paruulos, sexte et none sunt hore. Preueniant, dicit, horas canonicas, id est, si fratres sexta comedunt, illi tertia hora reficiant. Si fratres nona, illi sexta cibum accipiant. Eos uero senes, quos quietos, simplices, humiles, obedientes et in oratione frequenter assistentes, et Christum in ore semper habentes, et sua peccata plorantes, et non suo, sed maiorum arbitrio pendentes, et propinquitatis affectum perfecte deserentes, et dilectionem Dei et proximi tota mente tenentes, et die noctuque in lege Domini meditantes cognoscimus, pia miseratione sicut infantulos  foueri, et sicut patres honorare mandamus.



CAPUT XXXuIII. De hebdomadario lectore.

Mensis fratrum edentium lectio deesse non debet. Ideo lectio comedentibus minus esse non debet, ut lectioni sacre intendentes secundum Apostolum cum silentio panem suum comedant fratres. Oportet enim ut sicut corporali cibo reficitur corpus, ita spiritali reficiatur animus. Sedentes ergo ad mensam taceant. Et lectio quotidie, et omni tempore, dum cibus sumitur, legatur, ut uterque homo et exterior cibo, et interior uerbi Dei reficiatur, quia scriptum est: Non in solo pane uiuit homo, sed in omni uerbo Dei .

Nec fortuito casu qui arripuerit codicem, legere  ibi. Subauditur debet, uel audeat. Fortuito casu dicit, subito uel improuiso. Diligenter enim debet lectio prouideri, que in edificationem tantis debet hominibus legi, ne improuisa lectio audientibus non uitale pabulum prestet, sed nociuum magis murmurium generet. Sic enim debet esse sacra lectio lecta, ut sicut cibus edentium corpora, ita et illa audientium repleat corda.

Sed lecturus tota hebdomada, Dominica ingrediatur. Qui ingrediens post missas et communionem, petat ab omnibus pro se orari, ut auertat ab eo Deus spiritum elationis. Rationabiliter enim primo omnium dierum debet lector ingredi ad legendum, et sic hebdomada tota lectionis opus perficere ceptum.  Quod opus non est incipiendum ab illo, nisi premissa oratione, tam sua quam fratrum. In omnibus enim que monachi debent agere, oratio fratrum assidue debet precedere. Oratio enim bonorum monachorum cito penetrat celum. Signum est ergo, ut lector petat ab omnibus pro se orari, ut auertat ab ipso Deus spiritum elationis, quia de superbia nascitur elationis arrogantia, et nisi precesserit occulta elatio mentis, non sequitur aperta iactantia laudis.

Et dicatur hic uersus in oratorio tertio ab omnibus, ipso tamen incipiente: Domine, labia mea aperies, et os meum annuntiabit laudem tuam. Et sic accepta benedictione ingrediatur ad legendum. Ab illo enim querenda est labiorum apertio, a quo primum facta est linguarum omnium distributio. Ab ipso enim  qui disertas fecit esse linguas infantum, et labiorum apertio et cordis querenda est illustratio, ut os lectoris illi annuntiet laudis officium, a quo se misericorditer esse cognoscit apertum. Quod autem dicit: et sic accepta benedictione ingrediatur ad legendum, subintelligitur a fratribus oratione accepta, et a sacerdote benedictionis collecta, ingrediatur ad lectio nem perficiendam. Que collecta hoc modo, si placet, lectori a sacerdote ante altare datur missa peracta, dicaturque: Auerte, quesumus, Domine, ab hoc famulo tuo spiritum elationis, ut humiliter legens, sensum et intellectum capiat lectionis. Per Christum, etc.

Summumque fiat silentium ad mensam, ut nullius mussitatio, uel uox, nisi solius legentis ibi audiatur.  Inter silentium tantum et summum silentium distantia est, ut nulla uox nullaque mussitatio sonet. Silentium tantum est, ubi loquuntur, sed leniter et cum silentio. Unde in Euangelio Martha uocauit Mariam silentio, dicens: Magister adest, et uocat te . De hoc silentio dicit Regula: Omni tempore silentio studeant monachi. De illo ad mensam et in nocte summum silentium fiat.

Que uero necessaria sunt comedentibus et bibentibus, sic sibi inuicem ministrent fratres, ut nullus indigeat petere aliquid. Si quid tamen opus fuerit, sonitu cuiuscunque signi potius petatur quam uoce. Hinc beatus Fructuosus ait: Si quid deest in mensa, is qui preest signo dato uel nutibus silentis petat, et indicet ministranti quid inferri uel quid auferri  sit a mensa necesse. Item alibi: Si aliquid necessarium fuerit in mensa, nemo audeat loqui, sed ministrantibus signum sonitu det.

Nec presumat ibi aliquis de ipsa lectione aut aliunde quidquam requirere, ne detur occasio. Subintelligitur, ne detur occasio uel maligno diabolo ad tentandum, uel fratribus ad superflua loquendum, sicut beatus Cassianus ait: Reficientibus, inquit, fratribus sancte lectiones legantur propter superfluas et otiosas fabulas et maxime contentiones que frequenter solent ad mensam edentium generari.

Nisi forte prior uoluerit pro edificatione aliquid breuiter dicere. Hinc quidam monachorum magister ait: Ad mensam nullus penitus preter abbatem, uel  cui ipse preceperit, pro communi necessitate loqui presumat. Sed omnes intento animo gratias reddentes Creatori in cordibus suis, cibi ac potus solite mensure largitione fruantur. Et quantum alius reficiat, nullus inuicem uagantibus oculis curiosius notet, sed unusquisque ante se aspiciat.

Frater autem lector hebdomadarius accipiat mixtum priusquam incipiat legere, propter communionem sanctam, et ne forte graue sit ei ieiunium sustinere. Postea autem cum coquine hebdomadariis et seruitoribus reficiat. Quod dicit, accipiat mixtum, panem intelligitur simul et uinum. In multis enim prouinciis panis tantum et uinum quod super altare offertur, mixtum uocatur. Propter communionem sanctam dicit, ne aliquid inde sumptum exscreans  proiiciat in sputo.

Fratres autem non per ordinem legant aut cantent, sed qui edificant audientes. Hinc iterum monachorum magister ait: Legat namque disposite lector non urgendo, ut apertius occupati ea auditores agnoscant que eos factis oporteat adimplere. Et si qua sunt ambigua aut obscura, apertius lecta facilius intelligantur.



CAPUT XXXIX. De mensura ciborum.

Sufficere credimus ad refectionem quotidianam, tam sexte quam none, omnibus mensis cocta duo pulmentaria propter diuersorum infirmitates; ut forte, qui ex uno non poterit, ex alio reficiatur. Ergo duo pulmentaria cocta fratribus sufficiant, et si fuerint inde poma,  aut nascentia leguminum, addatur et tertium. Hinc Isidorus ait: In utrisque temporibus refectio mense tribus erit pulmentis, olerum scilicet et leguminum, et si quid tertium fuit pomorum. Hinc et quidam monachorum magister ait: Sufficere namque credimus ad refectionem quotidianam, tam sexte quam none, omnibus mensis cocta duo pulmentaria, et tertium quodcunque fuerit crudum de pomis. Festiuis uero diebus, pro reuerentia sacre solemnitatis pluribus cibis, id est, ternis uel quaternis ferculis sunt corpora reficienda; sic tamen ut plura sunt cibaria numero, sint minora, ut corpora necessario cibo reficiantur, non nimia saturitate damnentur. Quando in mensa cibus administratur, nullus prius cibum comedat, quam signum ad  benedicendum insonet. Et cum signum audierint, una uoce benedictionem rogent. Quorum uocem abbas subsequitur, dicens: Dominus dignetur benedicere. Illud precipue decernimus ut nullus alteri dare ex mensura sua, uel accipere ab altero presumat, preter abbatem, uel prepositum, cui ab abbate commissum est.

Panis libra una propensa sufficiat in die, siue una sit refectio, siue prandii et cene. Quod si cenaturi sunt, de eadem libra tertia pars a cellerario reseruetur reddenda cenaturis. Hinc item idem supradictus magister ait: Medius panis pensans libram singulis fratribus in die sufficiat, secundum formam diuine dispensationis. Cum medium panis celestis coruus  Paulo seruo Dei quotidie uescendum parauerat. Quando ergo ad sextam horam tempore estiuo uel aliis temporibus reficiunt, tertia ipsius quadre Dominici panis, a cellerario per omniam annonas in cellario subtracta, sero ante illum crudum pulmentarium inferendum mensis ponatur. Quod autem dicit: panis libra una propensa, ante pensata uel librata intelligitur. Nam et supradictum pulmentum a pulte nomen eius est deriuatum. Siue enim sola pultis, siue aliud quid eiusdem permixtionis ordine componitur et sumitur, pulmentum proprie dicitur. Leguminum autem nascentia eorumdem leguminum intelliguntur gramina, que cum aceto uel aliis fructibus composita ad comedendum sunt apta.

Quod si labor forte factus fuerit maior, in arbitrio  et potestate abbatis erit si expediat aliquid augere. Hinc Basilius ait: Hi qui presunt obseruabunt regulam illam que dicit: Diuidebatur singulis prout cuique opus erat. Debet ergo unumquemque preuenire, ut secundum laborem etiam solatia refectionis inueniat. Quantum enim spectat ad uitia, penitus abstinendum est; quantum autem ad cibos, prout usus deposcit uel etas, uel labor, uel robur corporis, uel incommoditas eius, ita etiam modus et qualitas temperabitur cibi.

Remota pre omnibus crapula, ut nunquam subrepat monacho indigeries; quia nichil sic contrarium est omni Christiano quomodo crapula, sicut ait Dominus noster: uidete ne grauentur corda uestra in crapula et ebrietate . Crapula dicitur immoderata uoracitas.  Crapula enim dicta, quasi cruda epula, cuius cruditate cor grauatur et stomachus indigestus efficitur. Unde et sequitur: Et ut nunquam subrepat monacho indigeries, id est, indeductio uentris. De crapula enim Dominus ait: uidete ne grauentur corda uestra in crapula et ebrietate, etc. Repleri enim uentrem et grauari ex cibis ualde inutile est monacho, et ad omne opus bonum contrarium, quia qui nimium cibis utitur, quanto magis uentrem pascit, tanto amplius sensum mentis obtundit.

Pueris uero minori etate non eadem seruetur quantitas, sed minor quam maioribus, seruata in omnibus parcitate. Hinc magister ait: Maioribus uero duodecim annis minus a libra panis in die sufficiat. Quantitas enim dicitur modicitas, uel granditas. Dicta autem  a mensura, que est, quantum sit. Per eam enim uel plus, uel minus ostenditur. Parcitas enim temperantia est, que a parcendo nomen accepit.

Carnium uero quadrupedum omnino ab omnibus abstineatur comestio, preter omnino debiles et egrotos. Hinc Aurelius dicit: Carnes in cibo nunquam sumantur. Pulli uero uel altilia cuncta in congregatione non ministrentur. Infirmis uero tantum prouideatur, et accipere liceat. Hinc Fructuosus dicit: Carnem cuiquam nec sumendi nec gustandi est concessa licentia, non quod creaturam Dei iudicemus indignam, sed quod carnis abstinentia utilis et apta monachis estimetur: seruatur tamen moderamen pietatis erga egrotorum necessitudines, uel longe  proficiscentium; qualiter ut et uolatilium esibus infirmi sustententur, et longinquo itinere destinati, si aut a principe uel episcopo sperantur, pro benedictione et obedientia degustare non metuant, seruantes apud se de reliquo continentiam consuetam. Quod si quis monachus uiolauerit, et contra sanctionem Regule usumque ueterum uesci carnibus presumpserit, sex mensium spatio retrusioni et penitentie subiacebit. Quod autem dicit: debiles, egrotos, non duas, ut plerique putant, sed unam tantum significat esse personam. Ergo debilis egrotus dicitur, qui longa uel dura egritudine pressus est, ad debilitatem perductus, cui reparationis causa uictus est carneus adhibendus.



CAPUT XL. De mensura potus.

Unusquisque proprium habet donum ex Deo; alius sic, alius uero sic . Quod autem dicit: alius sic, alius uero sic, intelligitur quod alius ex Deo habet abstinentie donum amplius, alius uero minus. Et ideo cum magna cautela eorum cibus est temperandus, uel potus; ne, dum ille qui minus indiget temperatur, ille qui plus indiget inopie penuriam patiatur. Propterea sequitur

Et ideo cum aliqua scrupulositate a nobis mensura uictus aliorum constituitur. Scrupulositas dicitur mestitia, et anxietas, sollicitudo, uel molestia animi.

Tamen infirmorum contuentes imbecillitatem, credimus  heminam uini per singulos sufficere per diem. Quibus autem donat Deus tolerantiam abstinentie, propriam se habituros mercedem sciant. Hic infirmorum imbecillitatem non pro corporis egritudine, sed pro animi dicit impossibilitate. Non enim abstinentiam exterius corpus ualet implere, nisi ei interius animus abstinentie consenserit. Sunt enim multi qui abstinere poterant propter concessam salutem, sed non ualent propter animi imbecillitatem. Hemina enim uini appendit libram unam, que geminata sextarium facit.

Quod si aut loci necessitas, uel labor, aut ardor estatis amplius poposcerit, in arbitrio prioris consistat, considerans in omnibus ne subrepat satietas aut ebrietas. Hinc Ferreolus ait: De ebrietate uero superfluo  puto monachum commoneri, cum uel, si parum uini accipiat, a preposita corporis contritione declinat. Et ideo monachum si ebrium, quod dici nefas est, uideri aliquando contigerit, zelans illi plenus ira precipio ut triginta diebus a uini portione suspendatur, quatenus omnia infusione, concessa digestione, hoc spatio uacuentur.

Licet legamus uinum omnino monachorum non esse. Ubi hoc scriptum beatus Benedictus legerit, audi. Ait enim quidam antiquus Patrum: Caro et uinum, siue potus in quo sit ebrietas, refutanda sunt a monachis, nec suscipienda, quibus pro Christo crucifixus est mundus, et ipsi mundo, et ferias monacho non esse super terram, nisi modicum in aduentu  fratrum, tanquam Christi letior fuerit cibus gratia caritatis.

Sed quia nostris temporibus id monachis persuaderi non potest, saltem uel hoc consentiamus, ut non usque ad satietatem bibamus, sed parcius, quia uinum apostatare facit enim sapientes . Apostatare dicitur a uia iustitie recedere, a fide transgredi, retroire, uel a bono preuaricari. uerum quomodo uinum sapientes faciat apostatare, diligenter attende. Ne enim sapiens, sanctus et antiquissimus uir, quem tante moles aquarum non uicerant, a modico uino deuictus est, et ab ebrietate dormiens nudatus. Patriarcham uero Loth uinum apostatare fecit, quando contra naturam in filiabus suis impudenter commiscuit. Si ergo sanctis et magnificis  uiris uini ebrietas non pepercit, quanto magis exiguum atque infirmum monachum superabit!

Ubi autem loci necessitas exposcit, ut nec suprascripta mensura inueniri possit, sed multo minus, aut ex toto nichil, benedicant Deum qui ibi habitant, et non murmurent. Quia enim Apostolus infirmo Timotheo scribit dicens: Modico uino utere propter stomachum tuum et frequentes tuas infirmitates , quantum monachis secundum uires monasterii per singulos dies iussu uel dispensatione abbatis uini offertorium accipiant, et amplius penitus non requirant.

Hoc ante omnia admonentes ut absque murmurationibus sint. Decet enim monachos sine murmuratione esse, ne pereant murmurando, sicut et illi perierunt  qui in deserto murmurauerunt, et perdito filiorum nomine, aliud secundum Apostolum accipiant nomen, id est, murmuratores, querelosi, Deo odibiles.



CAPUT XLI. Quibus horis oporteat reficere fratres.

A sancto Pascha usque ad Pentecosten, ad sextam reficiant fratres, et ad seram cenent. Hinc beatus Isidorus ait: He sunt ferie monachorum, in quibus ieiunia conquiescunt: in primis uenerabilis dies Dominicus nomini Christi dicatus, qui sicut propter mysterium resurrectionis eius solemnis est, ita et apud omnes seruos eius celebritate conuiuii uotiuo gaudio retinebit. Item a prima die Pasche usque  ad Pentecosten, ita scilicet continuis diebus ieiunium a sanctis Patribus dissolutum est, propter resurrectionem uidelicet Christi et aduentum Spiritus sancti, ut hi dies non in figura laboris, quod Quadragesime tempus significat, sed in quiete letitie, laxatis ieiuniis celebrentur. Hinc Cassianus ait: A uespere sabbati que lucescit in die Dominico, usque ad uesperam ipsius Dominice, et totis Quinquagesime diebus, nec genua curuari, nec ieiuniorum regulam custodiri Patrum constituta sanxerunt. Quod dixerit: sera cenent, pro tarde, posuit sera, sicut uespera dicitur pro uespere. Cena uocatur a communione uescentium. Cenon quippe commune dicunt Greci. Unde et cenaculum a communitate  uescentium, et cenobium a communitate uocatur uiuentium

A Pentecoste autem tota estate  quarta et sexta feria ieiunent usque ad nonam. Hinc iterum Isidorus ait: Secundum ieiunium interdianum post Pentecosten alia die inchoatum usque ad equinoctium autumnale protenditur, trinis scilicet diebus per singulas hebdomadas propter estiuum solis ardorem. Hinc Fructuosus ait: A Pascha usque ad Pentecosten reficiendum est ad sextam. A Pentecoste usque XuIII Kalend. Octobris interdiana ieiunia retinenda sunt.

Reliquis diebus ad sextam prandeant. Que prandii sexta, si opera in agris habuerint, aut estatis feruor  nimius fuerit, continuanda erit: et in abbatis sit prouidentia. Prandium autem ab apparatu refectionis est dictum. Prandii enim sexta dicit esse continuanda, id est, iugiter et quotidie peragenda. Propter fatigationem enim operis et feruorem caloris iugiter soluenda sunt ieiunia tempore estatis. Continuare enim dicit, quotidie agere, congeminare, uel sine intermissione facere.

Et sic omnia temperet atque disponat, qualiter et anime saluentur, et quod faciunt fratres absque iusta murmuratione faciant. Omnia sagacitas curaque pastoris ad hoc debet quotidie tendere, ut ouium suarum anime saluentur, et uirtutibus seris pascuisque saginentur eternis. Et quod faciunt oues, absque iusta murmuratione faciant. Iusta enim murmuratio  illa dicitur quam non uoluntarie aut sine causa, sed inuicti et coacti monachi faciunt: alterius enim malo commota surgit alterius murmuratio iusta. Iusta enim murmuratio monachorum ab iniusta oppressione solet consurgere magistrorum, sicut beatus Gregorius dicit: Terra etenim contra possessorem clamat, quando contra pastorem suum iuste Ecclesia murmurat.

Ab Idibus autem Septembris usque ad caput Quadragesime, ad nonam semper reficiant fratres. Questio oritur quomodo hic ab Idibus Septembris ieiunandum quotidie dicat, cum in capitulo quadragesimo octauo dicturus sit: A Pascha usque ad Kalend. Octobris post sextam surgentes a mensa pausent. Que ita soluitur: Si habuerint opera in agris, uel  uindemiam in uineis, ubi per se occupentur, usque ad Kalend. Octobris ad sextam reficiant; sin autem non habuerint, ab Idibus Septembris generale ieiunium inchetur.

In Quadragesima uero usque ad Pascha ad uesperam reficiant. Hinc iterum Isidorus ait: Primum ieiunium Quadragesime quotidianum, in qua maior abstinentie obseruantia manebit in monachis, quando non solum a prandiis, sed etiam a uino et ab oleo abstinetur. Quod uespera monachi reficiant, ipsius Domini utuntur exemplo, qui non prandisse, sed cenasse legitur, cum dicit Scriptura: uespere autem facto recubuit iehsu cum duodecim apostolis, et cenantibus illis dixit . Nam ideo ad nonam  horam uniuersis diebus constituta sunt solui ieiunia, ut sit aliquid prolixius quod quadraginta diebas addatur, id est, usque ad uesperam.

Ipsa tamen uespera sic agatur ut lumine lucerne non indigeant reficientes, sed luce adhuc diei omnia consummentur. Sed et omni tempore, siue cene, siue refectionis, hora sic temperetur, ut cum luce fiant omnia. Ideo luce diei consummanda, perficienda et peragenda sunt omnia, ut nec lumine indigeatur lucerne, et horis competentibus omnia proinde peragantur et temperate, et ut citius et alacrius in noctibus consurgentes impleatur ab illis quod propheta hortatur dicens: In noctibus extollite manus uestras in sancta, et benedicite Domino . Quod autem dicit, siue cene, intelligitur cena que post  prandium fit, quando duabus uicibus reficiunt fratres. Refectionis autem hora hic intelligitur, quando ieiunio peracto una tantum uice in uespere reficiuntur.



CAPUT XLII. Ut post completorium nemo loquatur.

Omni tempore silentio debent studere monachi, maxime tamen nocturnis horis. Hinc et alibi legitur: Regulam silentii omni tempore seruandam, sanctarum Scripturarum series declarat, dum per prophetam dicit: Cultus iustitie silentium . Et illud: Pone, Domine, custodiam ori meo, et ostium circumstantie labiis meis . Ergo factis completoriis mox inter fratres ingrediatur silentium, et sic se suis collocent lectis, ut nemo alteri loquatur.  Ideo enim post completorium tacere debemus, ut merito in nocturnis primo dicamus: Domine, labia mea aperies, et os meum annuntiabit laudem tuam . Hoc est, petamus Deum in nocturnis aperire labia nostra, que sua custodia in completoriis clauserat

Et ideo omni tempore, siue ieiunii, siue prandii, si tempus fuerit prandii, mox ut surrexerint a cena, sedeant omnes in unum, et legat unus Collationes uel uitas Patrum, aut certe aliquid quod edificet audientes. Non autem Heptateuchum, aut Regum, quia infirmis intellectibus non erit utile illa hora hanc Scripturam audire; aliis uero horis legantur. Quod autem dicit: aut certe aliquid quod edificet audientes, de homiliis intelligitur dixisse Patrum, in quibus edificationes  pleniter scripte sunt audientium. uel certe de expositionibus librorum catholicorum, que ab orthodoxis facte sunt uiris, in quibus sancta sufficienter sanctis doctrina redundat monachis. Cum uero dicit: non autem Heptateuchum, aut Regum, diligenter attendendum est quod sequitur, quia infirmis, inquit, intellectibus non erit utile illa hora hanc Scripturam audire. Sinceris autem, sanis et acutis intellectibus nullo tempore uetatur Heptateucum, aut Regum, uel quamcunque historiam diuinarum legere Scripturarum, quia possunt in eis figuras et sensus dignoscere, exemplum salutis ab illis legendo recipere. Illis uero qui nequeunt ab illis spiritalem capere intelligentiam, Heptateucum aut Regum  in illa hora iuste prohibet legendum. Debet enim tunc unusquisque diuino edificatus sermone, et ad completorii officium, et ad suum edificatus pergere locum. Ceterum aliis horis aut coram omnibus tempore suo in Ecclesia, aut unusquisque perlegendi doctrina debet eos legere in schola.

Si autem ieiunii dies fuerint, dicta uespera, paruo interuallo mox accedant ad lectionem Collationum, ut diximus, et lectis quatuor aut quinque foliis, uel quantum hora permittit, omnibus in unum concurrentibus, per hanc moram lectionis, si quis forte in assignato sibi commisso fuerit occupatus, occurrat. Collatio dicitur confessio, collocutio, uel confabulatio, ubi de Scripturis diuinis aliis conferentibus interrogationes, conferunt alii congruas responsiones, et si  que diu latuerant occulta conferentibus patefiunt perspicua. Quod autem dicit: Si quis forte in assignato, subauditur obedientie officio sibi commisso; fuerit occupatus, subintelligitur omnibus in unum concurrentibus occurrat. Commissum enim dicitur creditum, uel commendatum. Unde et sequitur:

Omnes ergo in unum positi, compleant. Non hic excipit abbatem, non prepositum, non decanos, qui aliquoties aliis cantantibus in ecclesia, potibus aut fabulis aut consiliis uacant in hac hora, sed omnes omnino in hac collationis hora occurrere, omnes in unum completorium iubet cantare.

Et exeuntes a completorio nulla sit licentia denuo cuiquam loqui aliquid. Quod si inuentus fuerit quisquam preuaricari hanc taciturnitatis regulam, grauiori  uindicte subiaceat: excepto si necessitas hospitum superuenerit, aut forte abbas alicui aliquid iusserit. Quod tamen et ipsum cum summa grauitate et moderatione honestissime fiat. Hinc et alibi scriptum legimus: Ab hora uero completionis, cum oratio ad somnum capiendum datur, nullus omnino loqui presumat, nisi grandis necessitas monasterii poposcerit. Cui ab abbate fuerit ordinatum loqui studeat, uel etiam a preposito, qui curam aliorum portat.



CAPUT XLIII De his qui ad opus Dei uel ad mensam tarde occurrunt.

Ad horam diuini officii mox ut auditum fuerit signum, relictis omnibus quelibet fuerint in manibus, summa cum festinatione curratur; cum grauitate tamen,  ut non scurrilitas inueniat fomitem. Ergo nichil operi Dei preponatur. Hinc quidam monachorum magister ait: Quandocunque uel diurnis uel nocturnis horis ad opus diuinum signum resonuerit, mox cum summa festinatione surgendum est, ac si preco regis insonet, omni opere, quod in manibus habebatur, postposito, ut nichil operi Dei proponatur, sed mens ad sonitum preconis intenta, et operi Dei innixa, cum omni grauitate et mansuetudine ad intonandum gloriam maiestatis eius et pietatis eius gratias referendas festina currat. Hinc Cassianus ait: Ad has ergo orationes cum fuit signi sonitus auditus, tanta celeritate debet monachus exsilire, ut non dicam alios artifices, sed is qui opus Scripture  exercet, in eodem puncto quo aures eius sonus pulsans aduenerit, ceptam litteram non audeat consummare. Hinc et alius magister ait: Cum index in oratorio percussus fuerit, mox omnes audientes antequam currant, faciant sibi crucem in fronte, respondentes Deo gratias, et tunc laborantes opus proiiciant, artifices ferramenta dimittant, scriptores litteram non integrent. Omnis fratrum manus deserat quod agebat, festinet statim, mox cum grauitate pes ad oratorium, sensus ad Deum, ut mox ad primam orationem occurrant, et tanquam apes ad mel intrantium in oratorium fratrum examen ebulliat; ut qui tacitus erat sancti oratorii locus, statim presbyterorum clamoribus impleatur.

Quod si quis ad nocturnas uigilias post Gloriam  psalmi nonagesimi quarti  occurrerit, non stet in ordine suo in choro, sed ultimus omnium stet, aut in loco quem talibus negligentibus seorsum constituerit abbas, ut uideatur ab ipso, uel ab omnibus; usque dum completo opere Dei publica satisfactione peniteat. Ideo autem eos in ultimo aut seorsum iudicauimus debere stare, ut uisi ab omnibus, uel pro ipsa uerecundia sua emendentur. Hinc Cassianus ait: In nocturnis autem orationibus usque ad secundum psalmum datur tardandi dilatio. Attamen antequam finito eodem psalmo fratres in orationes procumbant, congregationi se ingerere atque immiscere festinet. Quod si amplius uel modicum retardauerit, finitis uigiliis, uera humilitate submissus,  ueniam negligentie, sicut superius diximus, expetere non omittat; id est, in loco ultimo, qui talibus negligentibus fuerit deputatus, iubeatur astare, et ibi cum uerecundie metu exspectare, et post impletum cursum prolixa uenia ante cetum fratrum egredientium satisfacere.

Nam si foris oratorium remaneant, erit forte talis qui se aut recollocet et dormiat, aut certe sedeat foris uel fabulis uacet, et detur occasio maligno; sed ingrediatur intro, ut nec totum perdat, et de reliquo emendetur. Hinc et alibi scriptum legimus: Nam foris omnino non segregentur, ne a somno detenti dormiant, aut in aliquo maligno hosti adeundi detur occasio. Intus enim positus nec totum perdit quod ceperat, et uerecundia ac metu frangitur, dum ab  omnibus uidetur. Et quando ceteri expleto officio foras egrediuntur, ille in ecclesia pro ipsa tarditate positus, duodecim psalmos supra cursus seriem cantet. Si uero ex toto cursum suum perdiderit, precipue nocturnis horis, in quibus nullum aliud opus impendit, superpositione damnetur.

Diurnis autem horis, qui ad opus Dei post uersum et Gloriam primi psalmi, qui post uersum dicitur, occurrerit [Al., non occurrerit], lege qua supra diximus in ultimo stet, nec presumat sociari choro psallentium usque ad satisfactionem, nisi forte abbas licentiam dederit permissione sua, ita tamen ut satisfaciat reus ex hoc. Hinc sanctus Fructuosus ait: Ad orationes diurnas, qui ad primum psalmum non occurrerit, introire in  oratorium cum ceteris non audeat, sed penitentie delegabitur. Hinc Cassianus dicit: Si quis autem, antequam finitur psalmus inceptus non occurrit, ulterius in oratorium inter psallentes fratres introire non audeat, sed stans foris ad ianuam sustineat, donec finitis psalmis congregatio relaxetur, et tunc submissa in terra penitentia negligentie sue uel tarditatis coram omnibus ab abbate impetret ueniam. Quod si contempserit satisfacere, nullo modo inter fratres societatem orandi habebit. Quod autem dicit: Ita tamen ut satisfaciat reus ex hoc, intelligitur, sic eum per licentiam abbatis in choro recipi, ut post peractum cursum satisfaciat adhuc reus pro negligentia a se commissa, donec ab abbate recipiat ueniam, et eum remissio plena subsequatur atque pacifica.


Ad mensam autem qui ante uersum non occurrerit, 'ut simul omnes dicant uersum et orent, et sub uno simul omnes accedant ad mensam, qui per negligentiam suam aut uitium non occurrerit, usque ad secundam uicem pro hoc corripiatur: si denuo non emendauerit, non permittatur ad mense communis participationem, sed sequestratus a consortio omnium, reficiat solus, sublata ei portione sua uini, usque ad satisfactionem et emendationem. Similiter autem patiatur, qui ad illum uersum non fuerit presens, qui post cibum dicitur. Hinc quidam monachorum magister ait: Ad mense uero antiphonam uel uersum priorem qui non adfuerint, semote et non signatum, et sine data et accepta benedictione manducent et  bibant, et sine alicuius eloquio. Et merito sine hominis eloquio debet reficere qui ante refectionem cum Deo non est locutus. Qui uero posteriori mense uersui non adfuerit, talem penam suscipiat, qualem ille qui ante refectionem non est locutus cum Deo. He uero correptiones uel excommunicationes his duntaxat constitute sunt, qui sunt uoluntate et negligentia tardi, et nullis necessitatibus occupati. Nam pro utilitate monasterii occupati digne absentes a presentibus in oratorio memorentur. Hinc Isidorus dicit. Qui ad meusam tardius uenerit, aut penitentiam agat, aut ieiuniis ad suum opus uel cubile recurrat. Hinc Basilius ait: Si cum possit non sategerit, fateatur culpam negligentie sue, et maneat sine cibo usque ad illam horam qua conuenitur ad  cibum in posterum diem.

Nec quisquam presumat ante statutam horam uel postea quidquam cibi uel potus percipere. Hinc Fructuosus ait: Quilibet ex monachis ieiunium soluere non presumat, nec priusquam in commune reficiant cum ceteris, uel postquam refecerint, quidquam quod ad potandum uel edendum pertinet gustare uel contingere audeat, uel occulte quodlibet peculiariter recondere uel habere presumat. Hinc Cassianus dicit: Omnimodiis autem ex hoc caueri debet ne ante illam uel post illam horam qua omnes fratres in commune reficiuntur, extra mensam quomodocunque quodcunque uel modicum aliquis manducare presumat, ut etiam poma que tempore suo sub arboribus  iacent, non tantum degustare, sed etiam tangere, absque his que in commune comeduntur, sacrilegium sit.

Sed et si cui offertur aliquid a priore et accipere renuerit, hora qua desiderauerit hoc quod prius recusauit, aut aliud omnino non percipiat usque ad emendationem congruam. Hyperbaton est hoc, quod aliter ordinatum intelligitur ita: Si cui aliquid a priore offertur, et renuerit accipere, hora qua desiderauerit, subauditur accipere; aut hoc percipiat quod prius recusauit, aut aliud omnino nichil. Hinc beatus Basilius: Hoc enim quod hic de esca dictum est, etiam de omni re que ad usus corporis pertinet eadem forma seruari potest. Ergo iste talis qui oblata recipere renuit, dignus est ut etiamsi querat non  accipiat, usquequo probet is qui preest, et cum uiderit uitium animi curatum, tunc etiam quod corporis usibus necessarium fuerit prebebit.



CAPUT XLIu. De iis qui excommunicantur, quomodo satisfaciant.

Qui pro grauiori culpa ab oratorio et a mensa excommunicatur, hora qua opus Dei in oratorio celebratur, ante fores oratorii prostratus iaceat, nichil dicens, nisi tantum posito in terram capite et prostratus, pronus omnium de oratorio exeuntium pedibus se proiiciat. Et hoc tandiu faciat usque dum abbas iudicauerit satisfactum esse. Que grauiores sunt culpe, iam superius dictum est. Hinc uero de congrua culpatorum satisfactione dicendum est. Quorum, ut Isidorus ait, sola panis et aque in uespertinum erit adhibenda refectio,  amictus eorum, aut tegimen rasum, aut forte cilicium, lectulus eorum, aut nuda humus, aut forte storia, id est, matta super humum. Hinc quidam monachorum magister ait: Qui uero frater grauem culpam admiserit, ipse ab utroque excommunicetur, id est, ab oratorio, et a mensa, et non ipse ad indulgentiam maioris perueniat, nisi ante limen oratorii prostratus lacrymabili uoce interuallo cessantium in psalmis horarum Deo et omnibus emendatione satisfecerit repromissa.

Qui dum iussus ab abbate uenerit, uoluat se ipsius abbatis pedibus, deinde omnium fratrum uestigiis, ut orent pro eo. Et tunc si iusserit abbas, recipiatur in choro, uel in ordine, quo abbas decreuerit, ita sane ut psalmum aut lectionem, uel aliud quid non presumat  in oratorio imponere, nisi iterum abbas iubeat. Et omnibus horis dum completur opus Dei, proiiciat se in terram in loco in quo stat, et sic satisfaciat, usquedum ei iubeat abbas ut quiescat iam ab hac satisfactione. Hinc Isidorus ait: Satisfactio delinquentium hec est: Peracto penitentie tempore uocatus ueniat, humo prostratus iaceat, iussus ab abbate de terra consurgat, surgens ab omnibus pro negligentia ueniam poscat, adepturus indulgentiam post huius emendatorie satisfactionis mensuram.

Qui uero pro leuibus culpis excommunicantur tantum a mensa, in oratorio satisfaciant, usque ad iussionem abbatis hoc semper faciant, usque dum benedicat et dicat: Sufficit. Quod dicit, benedicat, intelligitur,  Dimittat tibi Dominus. Quod dicit, sufficit, subauditur pro hac culpa satisfactio acta.



CAPUT XLu. De iis qui falluntur in oratorio.

Si quis dum pronuntiat psalmum, responsorium, aut antiphonam, uel lectionem, fallitur, nisi cum satisfactione ibi coram omnibus humiliatus fuerit, maiori uindicte subiaceat; quippe qui noluit humilitate corrigere auod negligentia deliquit. Infantes uero pro tali culpa uapulent. Quod dicit, maiori uindicte subiacent, subauditur, quasi ibi coram omnibus humiliatus fuisset. Quod uero dicit, infantes pro tali culpa uapulent, subintelligitur, nisi ibi coram omnibus humiliati fuerint. Hec de illis qui raro falluntur, et sepe correpti non emendantur,  etiamsi ibi humiliati fuerint, ut uapulent, ut emendentur, et sepe iam non fallantur.



CAPUT XLuI. De iis qui in aliis quibuslibet rebus delinquunt.

Si quis dum in labore quouis, in coquina, in cellario, in ministerlo, in pistrino, in horto, in arte aliqua, dum laborat, uel in quocunque loco aliquid deliquerit, aut fregerit quidpiam, aut perdiderit, uel aliud quid excesserit ubi et ubi, et non ueniens continuo ante abbatem, uel congregationem, ipse ultro satisfecerit, et prodiderit delictum suum, dum per alium cognitum fuerit, maiori subiaceat emendationi. Hinc Cassianus ait: Si quis aliquid fregerit, aut perdiderit, non aliter negligentiam suam delebit, nisi  coram omnibus fratribus tandiu supplicauerit Deo in terra prostratus, donec oratione soluatur abbatis. Supra enim nominate negligentie secundum modulum proprium sint pensande, et iuxta etatem delinquentium, id est, uel teneram, uel senilem, uel uirilem, sunt corrigendi. Si abbati uel preposito puram dederit confessionem et compertum fuerit non sue uoluntatis fuisse, quod casu accidit, sufficiat ei emendare cum uenie satisfactione quod deliquit. Si uero non sua confessione, sed alterius proditione cognitum fuerit, prout culpe magnitudo poposcerit, penitentie subiacebit.

Si anime uero peccati causa latens fuerit, tantum abbati, aut spiritualibus senioribus patefaciat, qui sciant curare sua, et aliena uulnera non detegere, aut  publicare. Hortamur autem, quod si ex maioribus culpis, quod ad anime maiorem pertineat damnationem, aliquam commiserit frater, secretius per puram confessionem suo manifestet abbati, ne, dum tempore hoc animi culpam detegere uerecundat, cum reatu culpe faciem diaboli interius recondat.



CAPUT XLuII. De significanda hora operis Dei.

Nuntianda hora operis Dei, die noctuque sit cura abbatis, ut ipse nuntiet, aut tali sollicito fratri iniungat hanc curam, ut omnia horis competentibus compleantur. Hinc quidam Pater ait: Horas uero ad cursum procurare iuxta dispensationem abbatis debet, cui ordinatum fuerit, id est, qui mente sollicita et  impigra fuerit, ad hoc opus idoneus inuentus, ut opus Dei non tardetur; qui non, qua hora illi libitum fuerit, fratres ad uigilias suscitare presumat, sed sic totam congregationem ad officium orationis inuitet, ne in utroque inueniatur incautus, id est, ne uel oppressus somno statutam noctis transeat horam, uel camdem festinus anticipet. Si uero qualibet occasione a iusto ordine deuiatum fuerit, ut non secundum ordinem suum hore custodiantur, superpositione damnentur

Psalmos autem uel antiphonas post abbatem ordine suo quibus iustum fuerit imponant. Cantare autem aut legere non presumat, nisi qui potest ipsum officium implere, ut edificentur audientes. Quod cum humilitate et grauitate, et tremore faciat, et cui iusserit abbas.  Quod dicit, post abbatem ordine suo imponant, non de illo, quo ingressi sunt ordine dicit sed de illis quibus ab abbate iussum est, et qui hoc opus bene agere possunt, de quibus etiam superius dixit: Fratres non per ordinem legant aut cantent, sed qui edificent audientes. Quod et illi sicut ordinatim, ita et caute et cum humilitate agere debent. Unde et sequitur: Cantare et legere non presumat, nisi qui potest, etc.



CAPUT XLuIII. De opere manuum quotidiano.

Otiositas inimica est anime. Otiosus enim corpore monachus, mente a sordidis cogitationibus nunquam poterit esse otiosus. Per otium enim libidines et noxiarum cogitationum desideria concrescunt, dicente  Salomone: In desideriis est omnis otiosus, et multa mala excogitat otiositas. Hortamur ergo, fratres, ut otium non ametis, sed per sincerum unanimitatis consensum unusquisque, ut preualet, sic laboret, abiecto a se, qui huc usque talis fuit, hoc uitio, promptus ad omne opus occurrat, quia scriptum est: Non oderis laboriosa opera, et rusticationem ab Altissimo creatam . Si enim apostoli corporale opus faciebant unde uitam corporis sustinerent, quanto magis monachi, quibus oportet non solum uite sue necessaria propriis manibus exhibere, sed etiam indigentiam aliorum laboribus suis reficere. Qui uiribus corporis et integritate salutis consistunt, si in opere otiosi sunt, dupliciter peccare noscuntur, quia non solum non laborant,  sed etiam alios uitiant, et ad imitationem suam inuitant. Propterea enim quisque ad Deum conuertitur, ut ei deseruiens laboris habeat curam, non ut otio deditus inertia, pigritiaque pascatur. Qui sic uolunt uacare lectioni, ut non operentur, ipsi contumaces existunt, quia non faciunt quod ibi legunt. Ibi enim scriptum est: Operantes suum panem manducent . Hinc per prophetam de anima otiosa dicitur: uiderunt eam hostes, et deriserunt sabbata eius . Hostes enim sabbata uidentes irrident, cum maligni spiritus ipsa uacationis otia ad cogitationes illicitas pertrahunt.

Et ideo certis temporibus occupari debent fratres in labore manuum, certis iterum horis in lectione  diuina. Ideoque hac dispositione credimus utraque tempora ordinari, id est, ut a Pascha usque ad Kalendas Octobris, mane exeuntes, a prima usque ad horam pene quartam laborent quod necessarium fuerit. Ab hora autem quarta usque ad horam quasi sextam lectioni uacent. Agent dicit, festinent, uel satis agant: hoc enim intelligitur agent. Hinc Isidorus ait: Propriis autem temporibus oportet operari monachum, et a propriis orationi lectionique incumbere. Horas enim debet habere monachus congruas, et ad singula offlcia deputatas. Partes autem temporum suis quibusque operibus taliter deputantur. Aestate enim a mane usque in horam tertiam laborare oportet, a tertia uero usque ad sextam lectioni uacare, dehinc usque ad nonam requiescere. Post  nonam autem usque ad tempus uespertinum iterum operari.

Post sextam autem surgentes a mensa pausent in lectis suis cum omni silentio, aut forte qui uoluerit legere, sibi sic legat, ut alium non inquietet. Et agantur nona temperius, mediante octaua hora, et iterum quod faciendum est operentur usque ad uesperum. Si autem necessitas loci, aut paupertas exegerit ut ad fruges colligendas per se occupentur, non contristentur, quia tunc uere monachi sunt, si labore manuum suarum uiuunt, sicut et patres nostri et apostoli. Scriptum est enim: Labores manuum tuarum quia manducabis, beatus es, et bene tibi erit . Ergo monachum, ut beatus Ferriolus ait, absque certis solemnitatibus uel manifesta egritudine,  diem sine operatione transeuntem, a conuiuio decernimus excludendum, iubente Apostolo: Qui non laborant, non manducent .

Omnia tamen mensurate fiant propter pusillanimes. Pusillanimus dicitur pusillum animum habens, paruulum uel modicum, aut certe desperatum. Hinc beatus Pachomius ait: Ne plus operis fratres compellantur facere, sed moderatus labor omnes ad laborandum prouocet. Sitque inter eos pax atque concordia, et libenter maioribus subiiciantur, sedentes et ambulantes ac stantes in ordine suo, et inuicem de humilitate certantes.

A Kalendis autem Octobris, usque ad caput quadragesime, usque ad horam secundam plenam, lectioni uacent; hora secunda agatur tertia, et usque ad nonam  omnes in opus suum laborent quod eis iniungitur. Facto autem primo signo hore none disiungant se ab opere suo singuli, et sint parati dum secundum signum pulsauerit. Post refectionem autem uacent lectionibus suis, aut psalmis. Operis Dei recordatio teneatur, id est, ut dum exterius per temporalem opportunitatem manus operibus occupantur, interius mens cum lingue meditatione psalmorum et Scripturarum recordatione dulcescat. Nam si uiolator huius regule fabulatione delectetur, silentii pena castigetur.

In Quadragesime uero diebus a mane usque ad tertiam plenam uacent lectionibus suis, et usque ad decimam horam plenam operentur quod eis iniungitur.  Monachi autem operantes meditari et psallere debent, ut carmen uerbi Dei delectatione consoletur ipsum laborem. Maxime autem Quadragesime tempore laborandum est corpore, fixa in Deo animi intentione. Sicque manus implicanda est in opere quotidiano, ut mens non auertatur a Deo.

In quibus diebus Quadragesime accipiant omnes singulos codices de bibliotheca, quos per ordinem ex integro legant. Qui codices in capite Quadrage ime aandi sunt. De bibliotheca dicit, id est, de cellula ubi libri reconduntur. Nam quod Grece bibliotheca, Latine repositio librorum dicitur.

Ante omnia sane deputentur unus aut duo seniores, qui circumeant monasterium horis quibus uacant fratres lectioni, et uideant ne forte inueniatur frater  acediosus, qui uacat otio aut fabulis et non est intentus lectioni, et non solum sibi inutilis est, sed etiam alios extollit. Hic talis si  repertus fuerit, corripiatur semel et secundo; si non emendauerit, correptioni regulari subiaceat taliter, ut ceteri metum habeant. Acediosus dicitur tediosus, anxius, uane mentis, uel animo leuis, qui tedio mentis commotus, uel leuitate animi subleuatus, nec se sinit legere, nec alios lectioni sinit uacare. Qui et sibi uagando inutilis, et aliis legentibus inuenitur esse contrarius. Otium enim et fabulas diligit; et ideo et se et alios a sacra lectione distollit, id est, segregat, uel disturbat. Qui taliter corripiendus est, ut ceteri eius uidentes acerrimam correptionem, talem ut ulterius non audeant committere disturbationem, ne ad talem  audeat frater fratris horis incompetentibus iungere confabulationem. Unde et subauditur:

Neque frater ad fratrem iungatur horis incompetentibus. Ille enim hore sunt incompetentes fabulis uanis, que sunt competentes lectionibus sacris. Quod autem dicit, neque frater ad fratrem iungatur horis incompetentibus, non proficuam uel sanctam inter sanctos prohibet coniunctionem, sed nociuam, nociuisque fabulis plenam coniunctionem inter otiosos acediososque uetat.

Dominico die lectioni uacent omnes, exceptis his qui uariis officiis deputati sunt. Hinc Patres antiqui dixerunt: Die autem Dominica nil aliud agant, nisi Deo uacent, ne pro aliqua occasione se uelint, aut alios excusare. Tamen contestor, fratres, nulla operatio  in die illa sancta comperiatur, nisi tantum hymnis, et psalmis, et canticis spiritalibus dies illa transeatur.

Si quis uero ita negligens et desidiosus fuerit, ut non uelit, aut non possit meditari, aut legere, iniungatur ei opus quod faciat ut non uacet. Desidiosus dicitur, id est, desidia, uel negligentia plenus. Desidiosus enim a desidendo, id est, ualde sedendo, otiumque diligendo uocatur. De tali enim Salomon ait: Abscondit piger manum sub ascella, nec ad os suum applicat eam. De duabus enim hic loquitur personis. Una que cum possit legere aut meditari, per desidiam cordis neutrum uult agere, sed magis otio uel uanis uult fabulis uacare. Alia enim persona est,  que, quamuis uelit, per ignorantiam nec legere ualet, nec meditari, et ideo, ne otio uacet, utrumque opus iniungendum est illis, in quo laborent utrique.

Fratribus infirmis uel delicatis talis opera, aut ars iniungatur, ut nec otiosi sint, nec uiolentia laboris opprimantur. Quorum imbecillitas ab abbate consideranda est. Delicatus dicitur, deliciis pastus, et diuersis epulis enutritus. Et ideo fortioribus laboribus inscius, qui propter corporis teneritudinem, aut imbecillitatem pie cum infirmis est tolerandus, et humanius, clementiusque tractandus. Nec contra eos murmurandum est eis, qui uires laborandi habent, sed magis et isti et infirmi a sanis sunt consulendi, et, ut dictum est, humanius clementiusque tractandi. Quorum imbecillitas,  id est, fragilitas uel impossibilitas ab abbate quasi a pio est consideranda patre pariter atque rectore.



CAPUT XLIX De Quadragesime obseruatione

Licet omni tempore uita monachi Quadragesime debeat obseruationem habere. Licet, hic pro quamuis positum est. Oportet enim monacho sine dubio cum mundus illi crucifixus est, et ille mundo, ut castiget corpus suum, et in seruitutem redigat, et omni tempore exhibeat semetipsum sicut Dei ministrum, in uariis necessitatibus, in laboribus, in uigiliis, et ieiuniis, ceterisque uirtutibus se exercendo.

Tamen quia paucorum est ista uirtus, eorum uidelicet  de quibus scriptum est: Multi autem uocati, pauci uero electi : ideo suademus istis diebus Quadragesime, omni puritate uitam suam custodire. Omni puritate dicit, omni sinceritate, et simplicitate cordis, nichil facientes pro uana gloria uel laude humana: sed simplici corde et pura mente quod sequitur agere, id est:

Omnes pariter negligentias aliorum temporum his diebus sanctis diluere. De hoc enim tempore quadragesime scriptum est: Ecce nunc tempus acceptabile, ecce nunc dies salutis. In quibus diebus unusquisque nostrum, in quantum illi uires suppetunt, carnem maceret, eiusque desideria affligat, concupiscentias turpes de corde suo repellat, et hoc modo aliorum temporum negligentias his diebus sanctis  penitendo debeat. Unde et sequitur:

Quod tunc digne fit, si ab omnibus uitiis temperamus. Temperamus dicit, id est, abstinemus, uel cerceamus nos a uitiis omnibus.

Orationi cum fletibus. Scriptum est enim: Beati qui lugent, quoniam ipsi consolabuntur . Et, Qui seminant in lacrymis, in gaudio metent .

Lectioni et compunctioni cordis atque abstinentie operam damus. Hinc Isidorus ait: Omnis profectus ex lectione et meditatione procedit. Geminum enim donum confert lectio sanctarum Scripturarum, siue quia intellectum mentis erudit, seu quia mundi uanitatibus abstractum hominem ad amorem Dei perducit.  Compunctio cordis est humilitas mentis cum lacrymis, exoriens de recordatione peccati, et timore iudicii. Illa est conuersis perfecta compunctionis affectio, que omnes a se carnalium desideriorum affectus repellit, et intentionem suam toto mentis studio in Dei contemplationem defigit. Ille enim bene abstinet a cibis, qui et a malitie actibus, et a mundi abstinet ambitionibus.

Ergo his diebus augeamus nobis aliquid ad solitum pensum seruitutis nostre. Solitum pensum dicit, consuetum uel usitatum abstinentie nostre ieiunium, cui adhuc diebus quadragesime aliquid amplius est augendum. Unde et subditur:

Orationes peculiares ciborum et potus abstinentiam, ut unusquisgue super mensuram sibi indictam aliquid  de propria uoluntate cum gaudio sancti Spiritus offerat Deo. Cum gaudio enim sancti Spiritus offerre debet monachus suum Domino Deo uotum, qui ab illo sperat accipere regnum celorum. Qui enim cum hilaritate et gaudio Domino seruit, uel donat aliquid, centuplum ab illo accipiet, insuper et uitam eternam possidebit. Offerat ei cum gaudio, et faciat quod sequitur:

Id est, subtrahat corpori suo de cibo, de potu, de somno, de loquacitate, de scurrilitate, et cum spiritualis desiderii gaudio sanctum Pascha exspectet. Merito enim de resurrectione Domini tales debent cum Christo in Pascha letari, qui corpus suum per abstinentiam pro eo consenserunt crucifigi. Qui enim in presenti uita aliquid desideriis uel substantiis  carni subduxerint, debent merito de diuinis anime deliciis abundanter in perpetuo saginari. Quia in hoc paruo tempore pro Domino uoluerunt ad modicum contristari, iuste cum eo merebuntur in futuro letari.

Hoc ipsum tamen quod unusquisque offert, abbati suo suggerat, et cum eius fiat oratione et uoluntate: quia quod sine permissione patris spiritualis fit, presumptioni deputabitur, et uane glorie, non mercedi. Ergo cum uoluntate abbatis omnia agenda sunt. Hinc quidam monachorum magister ait: Dicat abbas omnibus fratribus: Qui uult pro anima sua laborare, et aliquid abstinere, liberam ei uoluntatem concedimus. Qui uero noluerit, regule de hoc titulo constituta accipiet, et quadragesime contentus  erit mensura. Iam qui de fratribus uoluerint aliquid abstinere, humilient se ad genua abbatis, agentes gratias de boni actus uoluntate concessa, et post impensam humilitatem simul et ore suo abbati indicent, quis quid uoluerit abstinere.



CAPUT L. De fratribus qui longe ab oratorio laborant, aut in uia sunt.

Fratres qui omnino longe sunt in labore, et non possunt occurrere hora competenti ad oratorium, et abbas hoc perpendit, quia ita est, agant ibidem opus Dei, ubi operantur, cum tremore diuino flectentes genua. Similiter qui in itinere directi sunt, non eos pretereant hore constitute, sed ut possunt, agant  sibi, et seruitutis pensum non negligant reddere. Hinc beatus Pachomius ait: Et si in naui fueriat, et in monasterio, et in agro, et in itinere, et in quolibet ministerio orandi et psallendi tempora non pretermittant. Hinc et Basilius dicit: Unusquisque in opere suo obseruare debet propriam regulam, sicut membrum in corpore; quia damnum habebit, si neglexerit implere quod ei iniunctum est, et de communi fratrum utilitate negligens amplius periclitabitur. Et ideo mente et deuotione complere debet id quod scriptum est: Cantantes et psallentes in cordibus uestris Domino . Si enim corporaliter non occurrit adesse cum ceteris ad orationis locum, in quocunque loco inuentus fuerit, quod deuotionis est expleat. Oportet tamen obseruare, ne forte quis  possit complere in tempore suo, quod complendum est, et occurrere, sed dum loqui uult occasiones nectit, tanquam ministerii opere occupatus. Quod qui facit, et offendiculum ceteris prestat, et ipse negligentis crimen incurrit. Hinc alius monachorum magister ait: Cum fratres spiritales sine laico ambulant, iuncti ad se, et cantantes, modice de uia flectant genua, et post orationem redeant in uia, mox ab omni uerbo alieno adeo tacentes propter reuerentiam operis Dei, et sic ambulando petita benedictione impositum prorumpant psalmum.



CAPUT LI. De fratribus qui non longe proficiscuntur.

Fratres qui pro quouis responso proficiscuntur, et ea  die sperant reuerti ad monasterium, non presumant foris manducare, etiamsi a quouis rogentur, nisi forte eis ab abbate suo precipiatur. Quod si aliter fecerint, excommunicentur. Hinc antiqui Patres dixerunt: Nemo tamen extra monasterium manducet aut bibat. Hoc enim regule non recipit disciplina, ut uel poma uilia desumantur, aquam ipsam ante refectionem legitimam bibere non presumant. Si quis uero extra conscientiam abbatis uel prepositi qualemcunque locum egressus, gule uel ebrietati se sociauerit, aut si in proximo transmissus, pro sui leuitate uel gule non statim expedita necessitate ad cellulam redierit, aut cum in id facinus fuerit detentus, ut canones docent, aut triginta diebus a communione separetur, aut uirgis cesis emendetur.



CAPUT LII. De oratorio monasterii.

Oratorium hoc sit, quod dicitur; nec ibi quidquam aliud geratur, aut condatur. Expleto opere Dei omnes cum suo silentio exeant, et agatur reuerentia Deo, ut frater qui forte sibi peculiariter uult orare, non impediatur alterius improbitate. Sed si alter uult sibi forte secretius orare, simpliciter intret, et oret, non in clamosa uoce, sed in lacrymis et intentione cordis. Ergo qui simile opus non facit non permittatur expleto opere Dei remorari in oratorio, sicut dictum est, ne alius impedimentum patiatur. Hinc beatus Augustinus ait: In oratorio nemo aliquid agat, nisi ad quid factum est, unde et nomen accepit. Aut si forte  etiam aliqui preter horas constitutas, si eis uacat, et orare uoluerint, non eis sint impedimento, qui ibi aliquid agendum putauerunt. Item alibi: in oratorio preter orandi et psallendi Dei cultum penitus nichil agatur, ut nomini huic et opera iugiter impensa concordent. Ut si aliquis preter constitutas horas Domino supplicaturus ingreditur, uotum suum occupatio aliena non tardet.



CAPUT LIII. De hospitibus suscipiendis

Omnes superuenientes hospites tanquam Christus suscipiantur: quia ipse dicturus est, Hospes fui, et suscepistis me . Hinc et Apostolus nos inter cetera hortatur dicens: Hospitalitatem sectantes . Dicens enim sectandam esse hospitalitatem,  non illud solum ostendit, ut uenientem ad nos hospitem suscipiamus, sed et requiramus et solliciti simus, et sectemur, ac perquiramus ubique hospites, ne ubi forte in plateis sedeant, ne extra tectum iaceant. Recordare Loth, et inuenies quod non illum hospites, sed ipse quesierit hospites, et hoc erat hospitalitatem sectari. Hinc et beatus Macarius ait: Hospitalitatem sectantes per omnia, et ne auertas oculum, aut inanem dimittas pauperem, ne forte Dominus in hospite aut in paupere ad te ueniat, et uideat te hesitantem, et contemneris; sed omnibus hilarem te ostende, et fideliter age. Aduenientibus ergo hospitibus alacris susceptio adhibenda est, scientes ob hoc nouissimam consequi retributionem, quando in iudicio his qui a dextris  erunt dicturus est Dominus: Hospes fui et collegistis me: quia quod uni ex minimis meis fecistis, mihi fecistis .

Et omnibus congruus honor exhibeatur. Congruus dicitur conueniens, competens, uel condignus, qui fit, quando unicuique quod expedit et quomodo expedit impenditur. Nam quamuis una caritas omnes amplectatur interius, aliter pauperibus, aliter uero exterius congruit ministrare potentibus. Neque enim equalis omnibus preparanda est sessio, neque equalis omnibus ciborum conuenit preparatio, sed unicuique necesse est cum caritatis discretione congruus locus, congruus cibus, congruus lectus, congruus omnibus exhibeatur et honor, ut congrue a nobis recepti sine murmurio ad propria reuertantur  amici

Maxime domesticis fidei et peregrinis. Domesticus dicitur amicus familiaris, uel sodalis; quos duobus modis intelligere debemus, siue omnes generaliter Christianos unam nobiscum fidem, unum habentes baptisma; siue specialiter monachos, qui nobis cum Deo peculiarem Dei cultum, et religionis exhibent famulatum. Peregrinus dicitur in longe patrie agro positus.

Ut ergo nuntiatus fuerit hospes, occurratur ei a priore uel a fratribus cum omni officio caritatis. Quia enim due ad monasterium persone solent uenire, duas et illis rationabiliter iubet occurrere. Prioribus enim necesse est occurrat prior, fratribus occurrat  frater. Si enim uenit rex, episcopus, aut aliquis de summo apice potens, exeat illi obuiam abbas. Si autem uenerit alter, obuiam illi exeat alter.

Et primitus orent pariter, et sic sibi socientur in pace. In pace dicit, id est, in osculo pacis. Pacificos enim oportet esse, et sibimet inuicem in osculo sancto sociari oportet filios pacis. Unde et sequitur:

Quod pacis osculum non prius offeratur nisi oratione premissa, propter illusiones diabolicas. Si enim cum sit diabolus tenebrosus, transfigurari ualet in angelum lucis, ualet utique transformari et in personam hospitis, quod factum iam fuisse et in dialogis et in uitis legitur Patrum. Que phantasmatis illusio stare nocereque non ualet, si oratio prompta ex corde sancti monachi procedit.


In ipsa autem salutatione omnis exhibeatur humilitas. Omnis humilitas dicitur tota, plena atque perfecta, non ficta, sed de corde puro manans, uera atque sincera. Que quomodo exhibeatur audi sequentia:

Omnibus uenientibus siue discedentibus hospitibus, inclinato capite, uel prostrato omni corpore in terra, Christus in eis adoretur, qui et suscipitur. Et hic, sicut et superius, duas aduenientium inducit personas, unam mediocrem, cui tantum caput inclinatur a fratre; aliam uero summam, que in terram toto prostrato adoratur et corpore. Sed tamen in utrisque Dominus iehsu Christus adoratur, qui et suscipitur.

Suscepti autem hospites ducantur ad orationem, et  postea sedeat cum eis prior, aut cui iusserit ipse. Legatur coram hospite lex diuina, ut edificetur, et post hec omnis ei exhibeatur humanitas. Omnis humanitas dicitur omnis miserantis affectus, et obsequium plenum, et perfectum amoris, quod hospitibus exhiberi oportet in cibi et potus, et omnium illis competentium administratione.

Ieiunium a priore frangatur propter hospitem: nisi forte precipuus sit dies ieiunii, qui non possit uiolari. Fratres autem consuetudines ieiuniorum prosequantur. Dies ieiunii, qui uiolari non possunt, intelliguntur dies sancte Paschalis, Quadragesime, Litaniarum, et quatuor anni temporum, aut si alicuius diei festi fuerit agenda uigilia, quando non solum a canonicis, clericis, uerum etiam a laicis catholicis  ieiunatur. Fratres autem consuetudines ieiuniorum prosequantur, ne pro uno hospite a toto monasterio ieiunii solemnitas auferatur. Nam ut caritatem monstretur habere in hospitem, solummodo ieiunium mandat frangi a priore, et maxime propter ipsius hospitis honorem solui mandat ieiunium ab ipso monasterio seniore. Sed et hoc non pro omnibus hospitibus est agendum, sed tantum pro peregrinis fratribus aut illis summis personis que tarde uisitant monasterium.

Aquam in manibus abbas hospitibus det: pedes autem hospitibus omnibus tam abbas quam cuncta congregatio lauet. Hinc Fructuosus ait: Hospitibus uel peregrinis fratribus cum summa reuerentia caritatis  et ministrationis obsequia sunt prebenda, et ad uesperum lauandi pedes, et si ex itinere sunt confecti, oleo perungendi sunt, lectaria, lucerna et extrema mollia exhibenda, ac proficiscentibus iuxta pensam cenobii uiaticum imponendum.

Quibus lotis hunc uersum dicunt: Suscepimus, Deus, misericordiam tuam in medio templi tui . Ac si dicat: Suscepimus in isto hospite misericordie tue uisitationem in medio templi tui, in medio templo monasterii tui. Aliter: Suscepimus, Deus, misericordiam tuam in medio templi tui, id est, in medio cordis nostri, quod totum dicit Apostolus esse templum; suscepimus istius hospitis cum caritatis dilectione aduentum.

Pauperum et peregrinorum maxime susceptio omni  cura sollicite exhibeatur, quia in ipsis magis Christus suscipitur. Hinc Pachomius ait: Quando ad ostium monasterii aliqui uenerint, si clerici fuerint, aut monachi, maiori honore suscipiantur. Lauabuntque pedes eorum, iuxta Euangelii preceptum, et deducent ad locum xenodochii, prebebuntque omnia que apta sunt usui monachorum. Hinc Isidorus ait: Et licet omnibus hospitalitatis bonum cum gratia oporteat referendum, uberior tamen monachis et clericis deferenda est honorificentia hospitalitatis. Prebeantur eis hospitacula, lauentur eorum pedes, congruis etiam sumptibus eiusdem humanitatis gratia prebeatur.

Nam diuitum terror ipse sibi exigit honorem. Quia enim omnibus congruus honor est exhibendus, non  tamen metu terroris, quantum etiam preparandum est diuitibus obsequium causa discretionis. Debemus enim, secundum Apostolum, reddere cui timorem timorem, et cui honorem honorem.

Coquina abbatis et hospitum per se sit, ut incertis horis superuenientes hospites, qui nunquam desunt monasterio, non inquietent fratres. In quam coquinam ad annum ingrediantur duo fratres, qui ipsum officium bene impleant. Quibus, ut indigent, solatia ministrentur, ut absque murmuratione seruiant. Et iterum quando occupationem minorem habent, exeant ubi eis imperatur, in opera. Et non solum in ipsis, sed et in omnibus officiis monasterii ista sit consideratio, ut quando indigent solatia, accommodentur eis, iterum quando uacant, obediant imperanti. Aestimatur  enim a multis, quia sicut coquina alia quam fratrum, et in alio erat constituta loco, ita et mensa abbatis non tunc in communi refertorio erat cum ceteris mensis posita, sed in alia erat cellula segregata, quam crebro uenientes hospites frequenter cibis inuenirent paratam. Sed modo ab episcoporum, abbatum, et ceterorum Francorum magno concilio salubre inuentum est concilium, ut pro sua et fratrum custodia habeat in communi refectorio mensam, ubi quando adfuerint cum hospitibus, quando uero defuerint, cum quibus uoluerit, reficiat coram fratribus.

Item et cellam hospitum habeat assignatam frater, cuius animam timor Dei possideat, ubi sint lecti strati  sufficienter, et domus Dei a sapientibus sapienter administretur. A sternendo enim lecti strati dicuntur. Strati quasi scoriati. Scoria enim dicitur, quod nos mattam, uel nattam dicimus. In his autem solis antiqui monachi dormire solebant, et his solis lectulos suos sternebant. Cuius enim animum timor Domini possidet, sine dubio iam inter sapientes debet haberi. Scriptum est enim: Initium sapientie timor Domini, intellectus bonus omnibus facientibus eum . A talibus enim sapientibus domus Domini, id est, domus que in monasterio pro pauperibus Domini edificatur, aut pro eius implendo mandato constituitur, necesse est sapienter administretur. Hinc et quidam monachorum magister ait: Cella peregrinorum semote monasterio constituatur  cum lectis stratis, ubi superuenientes fratres maxime ignoti dormiant, et uisatias suas ponant.

Hospitibus autem, cui non precipitur nullatenus societur, neque colloquatur, sed si obuiauerit aut uiderit, salutatis humiliter, ut dictum est, et petita benedictione, pertranseat, dicens non licere sibi colloqui cum hospite. Hospitibus non societur dicit, id est, ad fabulas faciendas non eis iungatur. Sed si obuiauerit eis, aut prope se stare uiderit, petita benedictione transeat. Quod si rogatus aliquid ab hospite fuerit, respondeat ei dicens, non mihi licet cum hospite loqui. Hinc et beatus Macarius ait: Nullus, nisi cui cura circa hospitale fuerit iniuncta, responsum det uenientibus, neque sermocinari alicui fratri licebit, nisi soli qui preest, aut quos ipse  iusserit.



CAPUT LIu. Quod non debeat monachus litteras uel eulogia accipere sine iussu abbatis

Nullatenus liceat monacho nec a parentibus suis, nec a quoquam hominum, nec sibi inuicem litteras, aut eulogia, uel quelibet munuscula accipere aut dare sine precepto abbatis sui. Quod si etiam a parentibus suis ei quidquam directum fuerit, non presumat suscipere illud, nisi prius indicatum fuerit abbati. Quod si iusserit suscipi, in abbatis sit potestate cui illud iubeat dari. Et non contristetur frater, cui forte directum fuerat, ut non detur occasio diabolo. Qui autem aliter presumpserit, discipline regulari subiaceat. Hinc beatus Augustinus ait: Quicunque autem in tantum  progressus fuerit malum, ut occulte ab aliquo litteras uel quelibet munuscula accipiat, si hoc ultro confitetur, parcatur illi, et oretur pro illo. Si autem deprehenditur atque conuincitur, secundum arbitrium prepositi grauius emendetur. Hinc et beatus Basilius ait: Munus quodlibet, siue epistolas nemo monachus accipiat, nec dare sine iussione abbatis cuiquam presumat. Hinc et alibi scriptum est: Qui uero litteras uel munuscula cuiuscunque accipere presumpserit, si non statim a quo accepit, et que accepit publicauerit, districtioni seuerissime subiacebit. Illa uero que transmissa sunt, peregrinis et ignotis deputabuntur, aut certe incendio cremabuntur. Sane qui suis filiis uel aliqua ad se  necessitudine pertinentibus aliquid contulerit in rem communem redactum, cui necessarium fuerit tribuatur. Si uero cui transmissum est abbas precipit dare, tanquam reliqua fidelium munera, cum gratiarum actione accipiet. Quod autem dicit, non contristetur, ne forte detur occasio diabolo, subintelligitur, aut per tristitiam, aut per inuidiam, aut per murmurium. Per tristitiam enim quam in suo pectore tenet, nocendi monacho diabolo datur occasio, quia, secundum Apostolum, est tristitia qua, impediente diabolo, datur occasio, in anima. Nam et si illi, cui datum est, inuidetur, per inuidiam nocendi monacho diabolo datur occasio, quia scriptum est: Inuidia diaboli mors intrauit in orbem terrarum. Imitantur enim illum qui sunt ex parte illius. Aut si forte murmurauerit,  quia quod sibi directum est sibi non datur, et ita per murmurationem nocendi monacho diabolo datur occasio. Quia et qui in deserto murmurauerunt, a serpentibus perierunt. Omnis enim monachus qui unum ex istis fecerit, quia illi non datur quod illi dirigitur, regulari discipline subiaceat, ne indisciplinatus in eternum pro his uitiis pereat.



CAPUT Lu. De uestimentis et calceamentis fratrum.

uestimenta fratribus secundum locorum qualitatem ubi habitant uel erum temperiem dentur, quia in frigidis regionibus amplius indigetur, in calidis uero minus. Hec ergo consideratio penes abbatem sit. Quod autem dicit, secundum locorum qualitatem uestimenta dari, mihi uidetur de operoso, et non de tam operoso dicere  loco. Sunt enim monasteria iam perfecta, et in ameno loco posita, ubi minus operatur, et minus uestimentis et calceamentis indigetur. Quod uero dicit: uel erum temperiem, ipse exponit cum dicit: quia in frigidis regionibus amplius indigetur, in calidis uero minus. Hec prudentissime ille considerans dixit: Nunc uero prudens abbas consideret diligenter erum temperiem, et loca in quibus habitat, quomodo sint calida, frigida uel temperata, aspera, dura, uel suauia, et secundum possibilitatem suam quod necessarium est fideliter suis ministret monachis, ut sine necessitate Domino seruiant, et absque iusta murmuratione pacifice uiuant.

Nos tamen mediocribus locis sufficere credimus monachis, per singulos, cucullam et tunicam: cucullam  in hieme uillosam, in estate puram aut uetustam, et scapulare propter opera. Mediocribus locis dicit, id est, temperatis, nec multum frigidis, nec multum calidis. Cucullam dicit ille, quod nos modo dicimus cappam. Per diminutionem enim a casula dicitur cuculla, et a casa casulla, et a casulla diminuitur cuculla. Quod uero ille dicit, scapulare propter opera, hoc nos modo dicimus cucullam.

Indumenta pedum, pediles et caligas. Pediles autem dicit, quod nos modo dicimus calces. Caligas ille, quod nos subtalares uel soccos uocamus. Calige autem a callo pedum dicte, uel quia ligantur, nam et calcearii uocantur. De pedilibus autem Isidorus  ait: Pediles utendos in monasterio, quandiu hiemis cegerit uiolentia, siue dum fratres gradiuntur in itinere uel proficiscuntur ad urbem. Hinc et Fructuosus dicit: In hieme pediles calcient, qui uoluerint, id est, a Kalendis Nouembris usque ad Kalendas Maias. Reliquis estiuis mensibus caligarum tantum solatiis muniendi sunt.

De quarum rerum omnium colore aut grossitudine non causentur monachi, sed quales inueniri possunt in prouincia qua degunt, aut quod uilius comparari potest. Hinc Ferreolus ait: Colorem etiam in his album, uel nimis rufum, per quem sepe species corporis ad perniciem suam uidentibus commendatur, uitet, hoc est, habere non ambiat, ne iactantie sue secum testimonium ferat, et dum corpus uelit uestimentis ornare,  de anime ornamentis non curet. Hinc Isidorus ait: Munitus debet esse monachus, non delicatus. Sicut autem non oportet in monacho esse notabilis habitus, ita nec satis abiectus. Nam pretiosa uestis animum ad lasciuiam pertrahit. Nimis uilis aut dolorem cordis parit, aut morbum uane glorie contrahit. Hinc Basilius ait: Si enim studium nobis habendum est omnium esse minimos, et omnium nos nouissimos, certum est quod et indumentis omnium nos nouissimos deputare debemus. Hinc Cassianus dicit: Oportet ut talis sit uestis monachi, que corpus contegens, tantum uerecundiam nuditatis repellat, et frigoris retundat iniuriam, non que occasionem uanitatis enutriat. Que ita sit uilis, ut nulla coloris uel compositionis nouitate inter ceteros  fratres spiritales habeatur insignis, et ita sit a studiosis superfluis accurationibus aliena, ut nullis iterum per incuriam collectis aut fecatis a sordibus sit deformis. Postremo sic ipsa uestis ab huius mundi separetur ornatu, ut in omni seruorum Dei cultu communis sit. Nam quidquid inter famulos Dei non ab omnibus tenetur, sed ab uno uel a paucis presumitur, aut superfluum aut elatum est, et propter hoc noxium iudicandum est, quod magis non uirtutis speciem, sed uanitatis ostendat.

Abbas autem de mensura prouideat, ut non sint curta ipsa uestimenta, utentibus eis, sed mensurata. Si enim fuerint uestimenta curta, erunt ridiculosa; si nimis longa, erunt damnosa. Nam sicut de uestimento curto generatur ridiculum, sic et de nimis longo panni  damnum. Ergo ne ista proueniant, fiant omnia mensurata.

Accipientes noua, uetera semper reddant in presenti, reponenda in uestiario propter pauperes. Hinc beatus Fructuosus ait: Quidquid in uestimentis, calceamentis uel lecticariis monachorum uetustum fuerit, dum noua percipiunt, totum ab abbate pauperibus erogetur. Hinc et Aurelianus dicit: Si quid uero superfuerit ex usibus fratrum in auro, aut in uestibus, uel cellerario, sanctus abbas per manus prouisoris, aut per quamlibet personam fidelem pauperibus, peregrinis aut captiuis faciat dispensari. uestimenta uero uetera, cum noua accipiunt, abbati refundant, incipientibus aut pauperibus eroganda


Sufficit enim monacho duas tunicas et duas cucullas habere, propter noctes, et propter lauare ipsas res: iam quod supra fuerit, superfluum est, et amputari debet. Et pedules, et quodcunque est uetustum reddant, dum accipiunt nouum. Hinc Isidorus ait: Ternis tunicis, et binis palliis, singulisque cucullis contenti sint monachi, nichil preter hec in habitu aliud presumentes. Hinc et sanctus Fructuosus ait: uestimenta non multa, nec superflua sint monachis, duabus tantum cucullis uillatis, et simplici uno palliolo, ternisque tunicis, et staminiis duabus cuiusque necessitatis querimonia sufficienda est. Hinc Ferreolus ait: uestimenta superflua monachus non requirat, dicente Domino ad discipulos: Neque duas tunicas habeatis. Quas duas tunicas intelligere debemus  non numero, si propter hiemem necessarie esse uidentur, sed supra usum si reseruate fuerint, computari. Super ergo si quid fuerit, putabitur alienum. Dum quidquid possessor auarus includit, magis utitur arca quam dominus. Quod ut uitetur maximus nobis beatus apostolus testis assurgit qui dicit: Habentes uictum et uestitum his contenti simus. Nam qui uolunt diuites fieri incidunt in tentationem, et laqueum diaboli, et desideria multa, et inutilia, et nociua, que mergunt homines in interitum et perditionem .

Femoralia hi qui in uia diriguntur de uestiario accipiant, que reuertentes lota ibi restituant. Et cuculle et tunice sint aliquanto iis quas habere soliti sint meliores, quas exeuntes in uiam accipiant de uestiario, et  reuertentes lotas ibi restituant. Femoralium usus cuiquam est permittendus, maxime his qui ministerio implicantur altaris. Sed et hoc si studere noluerit, reprehendendus non erit, cum nunc usque constet pleraque hunc usum monasteria etiam in his regionibus non habere. Quod uero dicit de cucullis et tunicis, sint aliquanto pro uia meliores quam soliti sunt habere, in illis est regionibus faciendum, ubi multum uilibus soliti sunt uti uestimentis. Ubi uero meliora sunt uestimenta, non sunt propter itinera commutanda. Femoralia enim sunt dicta, eo quod femora tegunt, ipsa et feminalia, ipsa et braccas dicimus. Ideo braccas, quia sunt breues. Brachin enim Grece breue dicitur.

Stramenta autem lectorum sufficiant, matta, sagum,  lena et capitale. Sagum Gallicum nomen est. Dictum autem sagum quadrum, eo quod apud eos primum quadratum uel quadriplum esset. Nos autem modo per diminutionem a sago, sagellum dicimus. Lena uero species uestis uillose est quam nos copam [Al., toxam] dicimus, alii uero galnapem eam uocant. Capitale autem dicit, quod nos plumacium dicimus. De hac sententia et Isidorus dicit: Speciosam uel uariam supellectilem monacho habere non licet; cuius stratus erit storea, et stragulum, pellesque lanate due, galnapis quoque, et facitergium, geminusque ad caput puluillus.

Que tamen lecta frequenter ab abbate scrutanda sunt, propter opus peculiare, ne inueniatur. Et si cui  inuentum fuerit quod ab abbate non acceperit, grauissime discipline subiaceat. Et ut hoc uitium peculiare radicitus amputetur, dentur ab abbate omnia que sunt necessaria: id est, cuculla, tunica, pedules, calige, bracile, cultellus, graphium, acus, mappula, tabule, ut omnis auferatur necessitatis excusatio. Hinc et beatus Fructuosus dicit: Lectula singulorum abbas uel prepositus bis in hebdomada reuoluat atque perscrutetur, ut uideant ne quis superfluum aliquid illic uel occultum habeat. Subule sane, acus ac fila diuersa pro consuendis emendandisque uestibus ipsis tribuenda sunt ab abbate, et cum necessitas poposcerit, lauandi atque emendandi habeant facultatem. Hinc et sanctus Pachomius ait: Nemo habeat preter ea que in commune monasterii lege precepta sunt;  non tunicam, non pallium, non pellem, non nummum, nec ad caput puluillum, exceptis his que a Patre monasterii per prepositos diuiduntur.

A quo tamen abbate semper consideretur illa sententia Actuum apostolorum: quia dabatur singulis, prout cuique opus erat. Ita ergo et abbas consideret infirmitatem indigentium, non malam uoluntatem inuidentium. In omnibus tamen iudiciis suis Dei retributionem cogitet. Hinc Isidorus ait: uestimenta non erunt equaliter distribuenda in omnibus, sed cum discretione, ut cuiuscunque etas, gradusque expostulat. Ita enim et apostolos fecisse legimus, sicut scriptum est: Erant illis omnia communia, et distribuebatur unicuique prout opus erat . Uniuscuiusque autem fratris supplementum uel indigentia  inspiciatur, ut qui habent contenti sint, et qui non habent accipiant.



CAPUT LuI. De mensa abbatis.

Mensa abbatis cum hospitibus et peregrinis sit semper. Quoties tamen minus sunt hospites, quos uult de fratribus uocare in ipsius sit potestate. Seniorum autem unum, aut duos, semper cum fratribus dimittendos procuret, propter disciplinam. Hinc patres antiqui dixerunt: Non licebit peregrino fratri cum fratribus manducare, nisi cum eo qui preest Patre, ut possit edificari. Quando tamen defueriat hospites, cum quibus uult de fratribus abbas manducet. Seniores tamen pro custodia cum fratribus dimittet.



CAPUT LuII. De artificibus monasterii.

Artifices si sunt in monasterio, cum omni humilitate et reuerentia faciant ipsas artes, si tamen iusserit abbas. Quod si aliquis ex eis extollitur pro scientia artis sue, eo quod uideatur aliquid conferre monasterio, hic talis euellatur ab ipsa arte, et denuo per eam non transeat, nisi forte humiliato ei iterum abbas iubeat. Hinc Cassianus ait: Si quis autem de opere ac sudore proprio plus ab aliis redditus conferat monasterio, in nollo infletur, nec sibi de tanto operis sui acquisito blandiatur, nec amplius sibi aut delicatius aliquid solita quotidiani uictus parcitate presumat, sed tanquam peregrinum se huiusmodi reputans  arrepte nuditatis uirtutem usque perducat. Quod autem dicit: Hic talis euellatur ab ipsa arte, intelligitur, suspendatur ab ipso, cui incumbebat, operando artis officio; nec amplius transeat per eum, id est, non operetur, nisi humiliatus fuerit denuo. Erigere enim atque suspendere unum intelligitur esse

Si quid uero ex operibus artificum uenundandum est, uideant ipsi per quorum manus transigenda sunt, ne aliquam fraudem presumant inferre. Memorentur Ananie et Saphire, ne forte mortem, quam illi in corpore pertulerunt , hanc isti, uel omnes qui aliquam fraudem de rebus monasterii fecerint, in anima patiantur. Peior enim et durior est mors, quam fraudem faciendo monachi patiuntur in anima,  quam mors corporis quam passi sunt Ananias et Saphira. Mors enim corporalis omnium est communis et temporalis, mors uero anime impiorum est et penalis. Hec animam disiungit a corpore, illa uero separat a Creatore. Hec corpus in sepulcrum, illa uero immittit animam in infernum.

In ipsis autem pretiis non subrepat auaritie malum, sed semper aliquantulum uilius detur quam a secularibus datur, ut in omnibus glorificetur Deus. Hinc quidam monachorum magister ait: Cum unaqueque ars aliquem profectum, superuacuum usibus monasterii, uel mittendarum eulogiarum abundauerit, interrogata qualitate pretii, quantum a secularibus distrahi potest, tantum infra nummorum minori semper distrahatur pretio, ut agnoscantur in hac  parte spiritales a secularibus actibus distantiaque separari. Cum non negotii causa, que inimica est anime, lucrum supra iustitiam querant, sed etiam ab ipsa iustitia minus accipiendi pretii humanitate consentiant, ut non propter cupiditatem et auaritiam artes operari credantur. Auaritia enim non est paruum, sed grande malum. Ignis est in corde auari inexstinguibiliter ardens et incessabiliter urens. Hinc in beati Iob libro scriptum est: Ignis deuorabit tabernacula eorum qui munera libenter accipiunt . Quod beatus Gregorius exponens ait: Ignis tabernacula deuorat, cum estus auaritie cogitationes mentis deuastat. Hinc et Salomon ait: Conturbat domum suam, qui sectatur auaritiam . Et, Auarus non implebitur pecunia . De auaritia  enim multa alia uitia pullulant, sicut scriptum est: Radix omnium malorum est auaritia . Hoc est enim uitium non solum occulta plurima, sed et aperta multa generat mala



CAPUT LuIII. De disciplina suscipiendorum fratrum.

Nouiter ueniens quis ad conuersionem, non ei facilis tribuatur ingressus; sed, sicut ait apostolus, probate spiritus, si ex Deo sunt . Hinc et Patres antiqui dixerunt: Si quis fidei ardore succensus renuntians seculo monasterium magne dispositionis elegerit expetendum, nouitati eius non confestim licentia tribuatur intrandi, sed primum studiosius indagetur, utrum uoluntarie an necessitate aliqua  coactus aduenerit. Sed dicente apostolo, probate spiritus, si ex Deo sunt, diligenter probetur, ne forte sit de quibus Dominus ait: uenient ad uos in uestimentis ouium, intrinsecus autem sunt lupi rapaces: a fructibus eorum cognoscetis eos . Probatio enim discernit utrum eum tentatio diaboli, an uocatio ad monasterium adduxerit Christi.

Ergo si ueniens perseuerauerit pulsans, et illatas sibi iniurias et difficultatem ingressus post quatuor aut quinque dies uisus fuerit patienter portare, et persistere petitioni sue, annuatur ei ingressus, et sit in cella hospitum paucis diebus. Illatas iniurias siue eas dicit quas a portario probationis causa in cella patitur hospitum, sicut beatus de tali Fructuosus ait: Hospitibus siue peregrinis stramina  comportabit, aquam calefaciens pedibus, et omnia humiliter ministeria exercebit, fascemque lignorum suo quotidie dorso ferens hebdomadariis tribuet, atque ita in omni penuria et utilitate subactus, expleto animo probatus moribus, et laboribus elimatus, percepta in ecclesia benedictione, fratrum societati donetur. Sequitur:

Postea autem sit in cella nouitiorum, ubi meditetur, manducet et dormiat. Nouitiorum cella dicit, non hospitum, sed pulsantium. Ubi nouiter ueniens siue cum his quos ibi inuenerit, siue cum magistro quem habuerit, meditetur, in canticis, et psalmis, et hymnis, siue in regularibus preceptis quibus tradendus est obseruandis. Nequaquam ergo debet a tempore [Al., tepore] inchoare, qui mundo renuntiat,  ne per ipsum tempus [Al., teporem] rursus in amorem seculi cadat.

Et senior ei talis deputetur qui aptus sit ad lucrandas animas, qui super eo omnino curiose intendat, et sollicitus sit si uere Deum querat, si sollicitus est ad opus Dei, ad obedientiam, ad opprobria. Si sollicitus est ad opus Dei dicit, id est, ad ea que proprie ad Deum pertinent, uidelicet ad orationem, ad lectionem diuinam, ad uigilias nocturnas cursusque diurnos, ad ieiunium et omne diuinum officium. Ad obedientiam dicit, quia melior est obedientia quam uictima. Ad opprobria, dicit, ut si uenerit pro nomine Christi, patienter ea toleret. De hoc beatus Fructuosus ait: Conuersum de seculo, ut Patrum decreta docent, non suscipiendum, nisi  prius experimentum sui in opere et penuria, opprobriis dederit et conuiciis. Hinc et beatus Basilius ait: Priusquam nouitius corpori fraternitatis inseratur, oportet ei iniungi quedam laboriosa opera, et que uideantur habere opprobria, et obseruari oportet si libenter hec ac fiducialiter expleat, ne confusionem eorum grauiter ferat, uel etiam si in labore impiger inueniatur et promptus.

Predicentur ei omnia dura et aspera, per que itur ad Deum. Predicentur ei dura dicit, id est, rigida, fortia, uel laboriosa, ut possit dicere cum Psalmista: Propter uerba labiorum tuorum ego custodiui uias duras. Aspera dicit, districta, uiolenta, uel arcta et angusta, de qua Dominus: Arcta et angusta  est uia que ducit ad uitam. Illum audi uidelicet qui dixit: Ego sum uia, ueritas et uita. Hinc et antiqui Patres dixerunt: Hi tales sunt, cum seculi latebris liberari uoluerint, appropiantes monasterio hebdomada pro foribus teneantur, et semper dura et laboriosa eis proponantur. Si uero perseuerauerint pulsantes, eis non negetur ingressus, sed is qui preest Pater huiusmodi homines introire permittat, et qualiter uitam fratrum uel regulam tenere possint ostendat.

Et si promiserit de stabilitate sua perseuerantiam, post duorum mensium circulum, legatur ei hec regula per ordinem, et dicatur ei: Ecce lex sub qua militare uis, si potes obseruare, ingredere; si uero non potes, liber discede. Si potes obseruare, inquit,  ingredere, subauditur, si potes precepta istius regule obseruare, ad militandum ingredere; sin autem non potes, priusquam iugo regule colla submittas, et eius seruituti subdaris, liber discede. Notandum quia non ait: Ecce lex sub qua quiescas, uel uacans otio quiete uiuas; sed sub qua militare uis, inquit, ut intelligas quia militia est uita hominis super terra, et sicut dies mercenarii, dies eius. Ergo pro mercede eterna omnia debet pro Domino sustinere, qui in eius cupit transire militiam, et tanquam aurum lima, malleis et igne fornacis probari, ut ad diadema et coronam Dominicam possit peruenire.

Si adhuc steterit, tunc ducatur in supradictam cellam nouitiorum, et iterum probetur in omni patientia. Hinc Isidorus ait: Neque enim intus suscipi  quemquam conuenit, qui relicto seculo ad militiam Christi pia et salubri humilitate conuertitur, nisi prius foris positus eius humilitas siue patientia comprobetur. Ideo autem probationis tempore sub abbatis imperio militamus, et dura et aspera ab abbate imperata gratanter portamus, ut post peregrinationem uite huius cum Domino regnare mereamur. Quod autem dicit, tunc ducatur in supradictam cellam nouitiorum, cum antea iam dixisset, sit in cella nouitiorum, non intelligitur exisse eum ab ipsa cella nouitiorum, et uenisse ad auditorium, siue ad eum quem abbas elegit locum, et ibi audire regulare preceptum; et tunc iterum reuerti in cella nouitiorum. Hinc sanctus Aurelius ait: Hoc iubente Deo in primis statuimus tenendum, ut si  quis ad conuersionem uenerit, regula ei in salutatorio legatur.

Et post sex mensium circulum legatur ei regula, ut sciat ad quid ingreditur. Hinc Ferreolus ait: Post hoc ei monasterii regula abbatis iussione legatur, ut imposterum nichil uel inusitatum aut si discessurus pretereat, aut si permansurus agnoscat. Uni ergo de senioribus deputatus informetur regularibus disciplinis, ut que facere debeat, quibusque eum seruire conueniat, deinceps omnia recognoscat.

Et si adhuc stat, post quatuor menses iterum legatur ei hec eadem regula. Hinc anni cursus impletur nouitio a tempore quo pulsans uenit ad monasterium,  cui et ordinatim in hoc anni curriculo ter lecta est regula, demoranti adhuc in nouitiorum cella. Quod tempus non solum beatus Benedictus, sed et alii Patres iusserunt obseruare nouitium. Dixerunt enim: Nisi expleto anno nullus mutare habitum permittatur, sed si penitentis fuerit tanta compunctio, ut hoc sibi supplicatione assidua exigat, non negari. Tamen quod uni fideliter poscenti conceditur non quasi licitum habeatur. Hinc beatus Fructuosus ait: Sicque anno uno spiritali traditus seniori non statim commiscendus erit congregationi, sed prius cunctis bonorum operum exercitiis edocendus. Quod si quilibet conuersus bonis ac puris moribus enitens, abbatis uel aliorum fratrum spiritalium fuerit iudicio comprobatus, pro merito  et puritate sue conscientie clericus poterit fratrum consortiis misceri, secundum quod abbatis uel fratrum optimorum censuerit deliberatio faciendum.

Et si habita secum deliberatione promiserit se omnia custodire, et cuncta sibi imperata seruare, tunc suscipiatur in congregatione, sciens lege regule constitutum quod ei ex illa die non liceat de monasterio egredi, nec collum excutere de sub iugo regule, quam sub tam morosa deliberatione licuit recusare aut suscipere. Habita enim ab habendo uocatur. Deliberatio autem meditatio uel tractatio dicitur. Ergo habita deliberatio iam definita est retractatio. De hac enim sententia quidam magister monachorum ait: Qua regula in lectione nouitio expleta, respondeat ei hoc primo abbas, non forte eum posse constituta regule  conseruare. Cum uero ille dixerit posse se ad omnia obedire, et omnia abbatis uerbis predicta cum se responderit nouus frater seruare, et ad omnia facto esse paratum; et si professus fuerit se omnia impleturum, tunc excipiatur in congregatione monachorum. Exceptus uero usque ad mortem suam nec presumat nec permittatur de monasterio egredi propter illud propheticum: Unam petii a Domino, hanc requiram, ut inhabitem in domo Domini omnibus diebus uite mee .

Suscipiendus autem in oratorio coram omnibus promittat de stabilitate sua, et conuersione morum suorum, et obedientia coram Deo et sanctis eius, ut si aliquando aliter fecerit, ab eo se damnandum sciat quem irridet. Promittat autem et dicat hoc modo:  Ego ille in hoc monasterio sancti illius promitto stabilitatem meam, et conuersionem morum meorum, et obedientiam secundum regulam beati Benedicti coram Deo et sanctis eius. Cumque hac se promissione astrinxerit, subiiciatur regulis suprascriptis, per bonorum operum industriam quandoque Domino placiturus. Quod si aliquando aliter fecerit, id est, a regulari uita uolens discesserit, a Deo se damnandum, quem irridet, sciat.

De qua promissione sua faciat petitionem ad nomen sanctorum quorum reliquie ibi sunt, et abbatis presentis. Que petitio hoc tenore dicatur a nouitio: Monachatus mei tirocinium diligenter attendens, considero quod petitioni mee primum non facilis  menasterii concessus est introitus, sed diu mihi pulsanti uix hospitii locus est misericorditer atributus, in quo per paucos dies demoratus, nouitiorum sum domum progressus, in qua mihi dura et aspera primo diligenter a seniore sunt predicata, et stabilitatis mee promissio simpliciter exspectata [Al., suppliciter adimpleta]. Qui senior comminans mihi hec terribilis uerba auribus intimabat: Sciendo scias quoniam si preter promissionem regularis obseruantie retro conuertens respexeris, aptus regno celorum non eris. Insuper qualibus te tectum uestibus monasterii claustra receperint, in talibus te fore ab illis proiiciendum cognosce. Et quia te pannis exspoliatum ueteribus, pariterque exspoliatum uitiis perdiderat mundus, fas est ut utroque suum  uestitum recipiat seruum, ad ignominiam omnium in perpetuo seruandum. Ego autem Dauidico confortatus exemplo Domino clamans aiebam: Propter uerba labiorum tuorum ego custodiui uias duras , certissime sciens quia si particeps Christi passionis fuero, et resurrectionis ero. His et similibus diuinis confortatus diuinis oraculis, omnia me constanter perpeti pro uita profitebatur eterna. Hanc nostram cernens Pater constantiam, ter iussit in anno per ordinem nobis legere, pariterque tradere regulam cum protestatione monentis atque discentis: Ecce lex sub qua militare uis. Si potes obseruare, ingredere; si non potes, liber discede. Hoc ergo uidens ordinatissimum atque morosum mihi spatium attributum, dubitationis aditu pretermisso,  ut me uestro iam corpori sociare dignemini, lacrymabiliter rogitans deposco. Ego uero mecum iam saluationis deliberatione salubriter adhibita, promitto me in omnibus regule custodire, Domino iuuante, instituta, libenterque abbatis mei seruare precepta, fratrumque maiorum cunctis Domino fauente obtemperare mandatis, et propter eternam libertatem legibus huius regule deinceps me polliceor fideliter mancipari, ita ut non iam mihi ex hac die liceat egredi de monasterio, collumque de sub regule excutere iugo, quod sub annali optione aut excusare licuit, aut suscipere; sed ut prefatus sum, omni excusatione postposita, promitto stabilitatem monasterii, morumque meorum conuersionem, et propter professionis mee seruitium, et uite eterne  premium, metumque gehenne sancte me obedientie coram Deo et angelis eius humiliter militaturum subiicio. Et ut hec promissionis mee petitio a uobis firmiter teneatur, ad nomen sanctorum quorum hic reliquie continentur, et presentis abbatis, illius [Al., illis] conscriptam petitionem trado in perpetuum habendam, et manu mea roboratam super altare pono, hoc in monasterio perenniter obseruandam. Unde et sequitur:

Quam petitionem manu sua scribat, aut certe si non scit litteras, alter ab eo rogatus scribat, et ille nouitius signum faciat, et manu sua eam super altare ponat. Hinc et alibi scriptum legimus. Si cum rebus suis introierit nouitius, tunc ille breuis uel donatio rerum  suarum Deo, uel monasterio facta, ipsius donatoris manus super altare ponatur, dicente ipso fratre: Ecce, Domine, cum anima mea et paupertate mea quidquid mihi donasti, tibi reconsigno et offero, et ibi uolo ut sint res mee, ubi fuerit cor meum et anima, sub potestate tamen monasterii et abbatis, quem mihi, Domine, in uice tua timendum preponis, cum ei dicis: Qui uos audit, me audit, et qui uos spernit, me spernit .

Quam dum posuerit, incipiat ipse nouitius mox hunc uersum: Suscipe me, Domine, secundum eloquium tuum, et uiuam, et non confundas me ab exspectatione mea . Quem uersum omnis congregatio tertio respondeat, adiungentes, Gloria Patri. Tunc ipse frater nouitius prosternatur singulorum pedibus, ut orent  pro eo: et iam ex illa die in congregatione reputetur. uox penitentis et ad Deum conuertentis est, que dicit: Suscipe me, Domine, secundum eloquium, et uiuam, etc. Qui enim peccando longe a Deo recessit, et uelut mortuus a cognitione Dei longo usu in peccati sepulcro latuit, penitendo iterum humiliatur, et ut receptus in eternum uiuat, flebiliter Dominum deprecatur. Unde et fratrum omnium prostratus pedibus, pro se orare eos rogitare debet assiduus etiam in congregatione deceptus. Hinc quidam monachorum magister ait: Post hec dicta dicat ipse nouitius frater responsorium hoc: Suscipe me, Domine, secundum uerbum tuum, et uiuam, etc. Post hoc responsorium dicit abbas hunc uersum: Confirma hoc, Deus, quod operatus es in nobis .  Post quem uersum dictum, mox data ei ab omnibus pace, compleat abbas. Hinc datur intelligi quia post illam Gloriam ab omnibus superius dictam omnes iterum cum illo nouitio, silentio, ut mos est, debent dicere orationem Dominicam, et abbate dicente, et ne nos inducas in tentationem, more solito respondeant omnes, sed libera nos a malo: et tunc orans abbas super nouitium hanc orationem dicat: Suscipe, quesumus, Domine, hunc famulum tuum ad te procella seculi huius laqueisque diaboli fugientem, ut a te susceptus et instanti seculo saluatus, et in futuro se gaudeat a te feliciter muneratum. Per. Et tunc osculo omnibus dato etiam in congregatione reputetur.

Res, si quas habet, aut eroget prius pauperibus, aut  facta solemniter donatione, conferat monasterio, nichil sibi reseruans ex omnibus: quippe qui ex illo die nec proprii corporis potestatem se habiturum sciat. Quod dicit, facta solemniter donatione, intelligitur religiose coram testibus et uniuersa monasterii congregratione. Unde et alibi monachorum Patres dixerunt: Si aliquam nouitius in cellulam uoluerit inferre substantiam, in mensa ponatur coram omnibus fratribus. Hinc et quidam monachorum magister ait: Una cum anima sua Deo et oratorio monasterii per donationem offerat totum, subscribentibus religiosis testibus, episcopo, presbytero et diacono, uel ipsius territorii clero, et in ipsa cautione taxans hoc, quod si aliquando monasterio discedere uoluerit,  sine rebus suis de monasterio uel sine indulgentia peccatorum a Deo discedat.

Mox ergo in oratorio exuatur rebus propriis, quibus uestitus est, et induatur rebus monasterii. Hic autem, ut mihi uidetur, si in laicali habitu est, prius tondeatur, et sic uestibus monasterii induatur. Hinc et quidam antiquus monachorum magister ait: Cum ergo cum ceteris fratribus inculpabiliter in monasterio integrum annum impleuerit, tunc demum sine aliqua dubitatione tondeatur, uel ei sancti propositi uestes mutentur. Hinc et Cassianus dicit: Cum uero receptus quis in monasterio fuerit, ita fideliter omni pristina facultate nudetur, ut ne ipsum indumentum quo a seculo uenit indutus, habere amplius permittatur; sed in medio productus exuatur propriis, ac  per manus abbatis induatur monasterii uestimentis. Tondendo autem nouitio, priusquam tondeatur, hec oratio a sacerdote dicatur: Presta, quesumus, omnipotens Deus, ut sicut hic famulus tuus comam amittit capitis, uitia cordis simul amittat et corporis, ut corpore pariter innouatus et mente, tecum feliciter ualeat in eternum regnare. Per.

Illa autem uestimenta quibus exutus est reponantur in uestiario conseruanda, ut, si aliquando suadente diabolo consenserit ut egrediatur de monasterio, quod absit, tunc exutus rebus monasterii proiiciatur. Hinc Cassianus ait: Illa uero que deposuit uestimenta preposito tradantur, que tandiu ab eo seruentur, donec profectus conuersationis eius diuersis tentationibus ac probationibus euidentius agnoscatur. Si  uero aliqua murmuratio aut inobedientia in eo fuerit deprehensa, exuatur monasterii uestibus quibus indutus fuerat, et reuestitus suis antiquis que a preposito conseruantur, foras expellatur, quia non est fas cum uestimentis monasterii que accepit abscedere. Hinc quidam monachorum magister ait: uestes uero seculares, quas dum mutat exutus fuerit, cum diligentia reposite conseruentur, tam de laicis quam etiam de firmato conuerso, ne forte quod non in conuersis contingat, cum ad suos denuo uomitus redire uoluerit, et seculi elegerit iterato repedare itinera, et nullis Scripturarum uel monitionum poterit uinculis retineri, reddat Christo quod suum est, id est, exutus sanctis uestibus, uel habitu sacro, suis quibus uenerat uestitus uestibus resimilans  seculum ad suasorem diaboli reuertatur, et non Christi predatus habitus polluatur in seculo a fugaci.

Illam tamen petitionem eius, quam desuper altare abbas tulit, non recipiat, sed in monasterio reseruetur. Ideo illam petitionem iubet reseruari, ut per eam etiam illo nolente, si uoluerit abbas, possit eum iterum in monasterio reducere, ibique subiectum tenere. Aut si forte se dixerit esse non monachum, ab illa petitione uictus, in monachatus redigatur seruitium.



CAPUT LIX. De filiis nobilium uel pauperum qui offeruntur.

Si quis forte de nobilibus offert filium suum Deo  in monasterio, si ipse puer minori etate est, parentes eius faciant petitionem quam supra diximus. Et cum oblatione ipsam petitionem et manum pueri inuoluant in palla altaris, et sic eum offerant. Hinc Basilius ait: Oportet tamen infantes, uoluntate et consensu parentum, imo ab ipsis parentibus oblatos, sub testimonio plurimorum suscipi, ut omnis occasio maledicti gratia excludatur hominum pessimorum. Cum autem fuerint suscepti, si forte propositum suum transgressi fuerint, nec uideri eos oportet amplius, tanquam eos qui in Domino deliquerunt, quo teste confessionis sue pactum transgressi sunt. Quod si peccauerit, inquit, homo in hominem, orabunt pro ipso ad Dominum; si autem in Deum peccauerit, quis orabit pro eo? Hinc Isidorus ait: Quicunque a parentibus  propriis in monasterio fuerit delegatus, nouerit se sibi perpetuo permansurum. Nam Anna Samuel puerum natum, et abstractum Deo pietate obtulit, quique et in ministerio templi, quo a matre fuerat functus, permansit, et ubi constitutus est deseruiuit. Hinc datur intelligi quia parentes, non alios quam patrem aut matrem qui eum genuerunt, dicit: quia Anna Samuelem quem genuit, ipsa et non alius eum seruiturum in templo Domini obtulit.

De rebus autem suis, aut in presenti petitione promittant sub iureiurando. Sub iureiurando dicit, id est, cum iuramento. Omnis enim per superiorem suum iurat. Et ideo dicit: sub iureiurando, quia sub iuratione qua iurat, et sub illo est per quem iurat  ipse qui iurat.

Quia nunquam per se, nunquam per suffectam personam, nec quolibet modo, ei aliquando aliquid dent, aut tribuant occasionem habendi. Suffecta persona dicitur supposita, uel subrogata. Suffectus dicitur in loco alterius suppositus, quasi suffractus. Unde et consulem suffectum dicimus eum qui pro alio substituitur.

uel certe si hoc facere noluerint, et aliquid offerre uoluerint in eleemosynam monasterio pro mercede sua, faciant ex rebus quas dare uolunt monasterio donationem, reseruato sibi  usufructu. Usumfructum dicit, quod nos dicimus usumfructuarium, id est, illas res donent monasterio per testamentum sibi usufructuario reseruato, de quibus rebus soluant omni anno sibi indictum censum.


Atque ita omnia obstruantur. Id est, omnis occasio claudatur, obturetur et abnegetur, unde puer ulterius non periclitetur. Nefas est enim ut qui decipulam huius seculi intendit euadere, reseruet unde eum infestatio diabolica ualeat irretire.

Ut nulla suspicio remaneat puero, per quam deceptus perire possit , quod experimento didicimus. uiderat enim ille tali occasione de monasterio iuuenes foras exire, et pro rebus terrenis seruitium Dei relinquere, seculumque diligere; et ideo ait, quod experimento didicimus. Quod si tunc raro fiebat, nunc uero factum nos frequentissime esse cognoscimus. De hoc enim capitulo quidam monachorum magister ait: Cum alicuius nobilis filius propter  Dei seruitium in monasterium uoluerit conuolare, non prius suscipiatur, nisi, ut superius diximus, omnem a se obedientiam promiserit adimplendam. Deinde conueniant et parentes, ut et eorum quale sit uotum, agnoscatur de eo. Quod si magis fuerint consentientes eius uotis parentes, conuocatis eis ab abbate in monasterium, uotum filii conuertentis exquiratur ab eis, ut ab ipsis potius uideatur deuoueri, uel offerri, qui eum genuerunt. Cum ergo magis responderint parentes, gratanter se uelle adimplere que cupit, tunc dicat eis abbas: Ita enim nos considerantes, o parentes, iuste uobis secundum Deum pro uestro filio suademus, ut si filium uestrum digne Deo cupitis offerre, a seculo eum prius exuite. Quod si aliquid apud uos eis seculo  remanserit conseruandum, habebit aliquando titillationem diabolici desiderii, sicut canis delectatur ad suum redire uomitum, et posita manu super aratrum respiciens retro, iam non sit aptus regno celorum, relicto quandoque monasterio, securus de portione sua et seruata a uobis, cupiens in secularem domum uestram reuerti, fratribus suis uolens esse coheres, in suarum redire incipiat sponsus et dominus facultatum, et pristinis restitutus deliciis et pompis non aliud desideraturus quam nuptias. Ergo, sicut superius diximus, si digne eum uultis Deo offerre, de portione eius tres fiant equaliter partes: una distributa abbatis manibus pauperibus, uel indigentibus erogetur; aliam uobis, uel fratribus suis pergens ille ad comitatum sanctorum exagilario  munus titulo derelinquat; tertiam uero partem uiatici sui utilitate deferat secum monasterii sanctorum usibus profuturam. Quod si utreque uobis graues sint uoces, ut nec Deum audiatis pauperibus erogando, et filii animam redimendo, nec nostrum consilium partibus diuidendo, et auferendo ab eo secularem substantiam, uel nudum et solum filium Deo largiamini. Ita ut iureiurando per sacrosancta Euangelia promittatis ei, ulterius eum de uestra patrimonii substantia nichil habere; ut firmiter iam perseuerans in Domino, sciat se de seculo nichil sperare, cum se a uobis et ab eo uiderit alienum, solummodo superna desideret. Tantum est ut nichil habeat de seculo, quod uiuis uobis aut mortuis de uestris facultatibus iam speret; quia cui semel crucifixus  est mundus, denuo ab eo redelectari non debet. Sequitur:

Similiter autem et pauperiores faciant. Qui uero ex toto nichil habent, simpliciter petitionem faciant, cum oblatione offerant filium suum coram testibus. Que traditio filiorum siue nobilium, siue ignobilium, siue diuitum, siue pauperum, cum agatur, hoc tenore dici insinuetur: Dum legaliter sancitum, antiquitusque teneatur, et tantum cum oblationibus Domino parentes suos tradere filios in templo Domini Domino feliciter seruituros, procul dubio hoc de nostris filiis faciendum nobis salubriter prebetur exemplum. Aequum etenim est iudicium Creatori nostro de nobis reddere fructum. Idcirco hunc filium  nostrum nomine illo cum oblatione in manu atque petitione altaris palla omnia inuoluta ad nomen sanctorum, quorum hic reliquie continentur, et abbatis presentis, trado coram testibus regularitur permansurum, ita ut ab hac die iam non liceat illi collum de sub regule excutere iugo, sed magis eiusdem regule fideliter se cognoscat instituta seruare, et Domino cum ceteris gratanti animo militare. Et ut hec nostra traditio inconuulsa permaneat, promitto cum iureiurando coram Domino et angelis eius, quia nunquam per me, nunquam per suffectam personam, nec quolibet modo per rerum mearum facultates aliquando egrediendi ei de monasterio tribuo occasiones, et ut hec petitio firma permaneat, manu mea eam firmam et testibus tradidi  roborandam.



CAPUT LX. De sacerdotibus qui uoluerint in monasterio habitare.

Si quis de ordine sacerdotum in monasterio se suscipi rogauerit, non quidem ei citius assentiatur. Ideo dicit non ei citius assentiatur, ut eius inquirendo constantia approbetur, et in pulsando perseuerantia cognoscatur, quia scriptum est: Querite et inuenietis, pulsate et aperietur uobis . uel certe ideo ut probetur utrum Spiritu sancto afflatus, aut alio ueniat spiritu commotus atque tentatus.

Tamen si omnino perstiterit in hac petitione, sciat se omnem regule disciplinam seruaturum. Regule disciplinam dicit, regularem in omnibus doctrinam,  et eruditionis sancte precepta. Disciplina enim discendo nomen accepit. Quidquid enim in schola regulari sancte discitur, non incongrue disciplina uocatur. Eruditio enim regularis discipline in preceptis eiusdem regule custodiendis, et in castigationibus, et increpationibus, et in uariis iudiciis constat. In quibus qui perseuerauerit usque in finem, hic saluus erit.

Nec aliquid ei relaxabitur, ut sit sicut scriptum est: Amice, ad quid uenisti ? Tradere enim Iudas uenerat Dominum, et excusationis causa falsum illi porrigebat osculum. Qui Dominus ait: Amice, ad quid uenisti? Sub hoc age, uenisti enim me tradere, non osculari, dimitte ergo osculum falsum dare, et festina magistrum et Dominum  tuum tradere. Hoc enim modo dicendum est sacerdotibus, et omnibus in regulari uita degentibus, qui eius in omnibus obedire non curant preceptis. Dicatur enim: Amice, ad quid uenisti, hoc age; uenisti enim obedire, non imperare; operari, non otiari; operibus exerceri, non fabulis uacare; humiliare, non superbire. Ergo, amice, ad quid uenisti, hoc age. Regularia uenisti obseruare precepta: in quantum uales, Domino adiuuante, obserua illa, ut iustificeris illa obseruando, non pericliteris ea contemnedo.

Concedatur ei tamen post abbatem stare, et benedicere, aut missas tenere, si tamen iusserit ei abbas; sin alias, nullatenus aliqua presumat, sciens se discipline  regulari subditum, et magis humilitatis exempla omnibus det. Sacerdos qui bene in seculo custoditus ob amorem Dei, morumque suorum honestatem, uiteque regularis temperamentum uenit ad monasterium, et ut quietus ibi Domino seruiat, et amplius ampliusque in uirtutibus crescat, et ut Pater monachorum in monasterio uiuit, et sanctitatis exemplum ostendens in uirtutibus sanctis ceteris precellit: huic rite concedatur et post abbatem stare, et benedicere, et missas tenere. Et hoc ipsum non sua temeritate, sed iussus, et ordinante, debet agere abbate. Qui uero peccati pondere pressus in conspectu Dei a sacerdotali est honore depositus, et ut saluetur, claustra petit monasterii, ut ibi penitentie subactus uiuat semper humiliatus, non ei talis  est locus querendus, sed sui ordinis humiliter loco debet esse contentus.

Si forte ordinationis aut alicuius rei causa fuerit in monasterio, illum locum attendat, quando ingressus est monasterium, non illum qui ei pro reuerentia sacerdotii concessus est. Quod dicit, si forte ordinationis, aut quia sacerdos est ordinatus, aut quia ordinationis ministerium, id est, ut aliquid ordinaret potestatem accepit ab abbate in monasterio. Aut alicuius rei causa, subauditur fuerit exaltatus in monasterio, illum locum attendat, etc. De hoc capitulo et quidam monachorum magister ait: Sacerdotes si hoc eligerint ut pro amore Dei, uel propter disciplinam, uel mensuram sancte uite monasteriis habitent, in solo nomine Patres monasterii  nuncupentur, et nichil aliud eis in monasteriis liceat, nisi orationes colligere, complere, et signare. Aliud uero nichil aut presumant, aut eis liceat, nisi aliquid ordinationis, aut dominationis, aut dispensationis uindicent, sed omnem formam licentie, uel ordinande dom nationis monasterii abbas, qui super gregem uniuersum est ordinatus, cum regula iudicet, uel defendat. Nam solo honoris nomine ideo statuimus eos Patres monasterii appellari propter sacrationem sacerdotii, aut ordinationem. Nam ipsi sacerdotes, si uictum aut uestitum, aut calcearium monasterii, uti magis quotidie eligunt, et operari communiter secundum preceptum apostolicum, memores Spiritus sancti, apostolis formam ostendentis de se, et dicentis: Non gratis panem nostrum manducauimus  . Et iterum dicit: Laborauimus manibus nostris, ne quem uestrum grauaremus . Et item ipse dicit: Qui non laborat nec manducet . Ergo quod si diutissime otiosi labore manuum suarum querere uictum noluerint, cum reuerentia per multorum religiosorum testimonia conuenti ab abbate ecclesiis reuertantur. Si uero  non pacifice, sed magis per scandalum exire uoluerint, tenti et exuti rebus monasterii clausa regia excludantur, quia magis ipsi agere debent quod aliis predicant.

Clericorum autem si quis eodem desiderio monasterio sociari uoluerit, loco mediocri collocetur. Et ipse tamen si promittit de obseruatione regule, uel  propria stabilitate. Et hic illos clericos mediocri iubet collocari loco, qui non peccati pondere pressi, sed amore Dei et regularis uite desiderio fratribus se sociari uoluerint in monasterio. Ceteri uero, ut iam superius est de sacerdotibus dictum, ordinis sui unusquisque humiliter contentus sit loco.



CAPUT LXI. De monachis peregrinis, qualiter suscipiantur.

Si quis monachus peregrinus de longinquis prouinciis superuenerit, si pro hospite uoluerit habitare in monasterio, et contentus fuerit consuetudine loci quam inuenerit, et non forte superfluitate sua perturbat monasterium, sed simpliciter contentus est quod inuenerit, suscipiatur quanto tempore cupit. Contentus dicit, in  cibo, in potu, et uestimento, siue in laboribus, uel in aliarum rerum monasterii consuetudinibus. Si uero in his omnibus superfluitate sua, id est, querendo, uel reprehendendo superflue, non conturbat monasterium, recipiatur quanto tempore cupit. Hinc Basilius dicit: Concedi quidem ei conuenit ingressum propter incertos exitus rerum. Interdum enim potest fieri ut per tempus proficiat, et delectetur sanctitate uite, et permaneat in ceptis, sicut et frequenter factum scimus. Oportet tamen circa eum cautius agi et diligentius, ut siue in ueritate permaneat, uel proficiat, siue institutionum nostrarum libertas exploretur, probabilis inueniatur et pura. Ita namque et nos Deo placebimus, et ille proficiet, si uerax est; aut si simulator est, erubescet.


Si que tamen rationabiliter et cum humilitate caritatis reprehendit aut ostendit, tractet abbas prudenter, ne forte eum propter hoc ipsum Dominus direxerit. Quod dicit: Si quid cum humilitate caritatis reprehendit, de seruitio Dei, et obseruationibus regule, et custodiendis preceptis Domini dicit. De quibus omnibus, si cum caritate aliquid emendauerit hospes, aut emendare iusserit, libenter audiatur, et que emendanda sunt citius emendentur, quia operante Domino alius frequenter per alium emendatur.

Si uero postea uoluerit stabilitatem suam firmare, non renuatur talis uoluntas, et maxime, quia tempore hospitalitatis potuit eius uita dignosci. Quomodo firmet  stabilitatem suam, siue in corde tantum, siue in corde simul et uerbo, hic aperte non dicitur, sed ut datur intelligi, sicut ille nouitius promittit de stabilitate sua coram Deo et sanctis eius, ut si aliquando aliter fecerit, ab eo se damnandum sciat, quem irridet; ita et iste quamuis non promittat, quia iam promissum habet, firmet tamen stabilitatem suam corde simul et uerbo coram Deo et sanctis eius, et idoneis testibus, ne mereatur ipse damnationem pro multa sua et illicita uagatione.

Quod si superfluus, aut uitiosus inuentus fuerit tempore hospitalitatis, non solum non debet sociari corpori monasterii, uerumetiam dicatur ei honeste ut discedat, ne eius miseria etiam alii uitientur. Superiluus  dicitur, ut superius dictum est, in cibo et potu, uel ceteris regule obseruationibus. uitiosus uero dicitur uitio usus, et crebro in uitii maculam lapsus. Qui enim amat uitium frequenter usitatus eo et miser ab illo factus, conuenienter uitiosus uocatur. Unde et hic sequitur: Ne eius miscria alii uitientur. Misera enim dicitur uitiosa et peccatis sordida uita. Que ideo uocatur miseria, quia miseros facit diligentes se, sicut scriptum est: Peccata nos miseros fecerunt .

Quod si non fuerit talis qui mereatur proiici, non solum si petierit suscipiatur congregationi sociandus, uerumetiam suadeatur ut stet, ut eius exemplo alii erudiantur, et quia in omni loco uni Domino seruitur, et uni regi militatur. Mali enim proiiciendi sunt et expellendi,  ne societate eorum uitientur alii: boni uero suscipiendi, tenendi sunt atque trahendi, ut societate illorum meliorentur alii. Illi uero proiiciendi, ut eorum caueantur uitia; isti tenendi, ut ab aliis istorum imitetur sancta et honesta uita. Suasio uero boni et tenendi hospitis ista erit, dicatur ei: Sta, frater, nobiscum immobilis in hoc monasterio, ut bono tuo alii erudiantur exemplo. Non enim opus est in aliquo querere loco, qui ubique est semper notus. Ipsi enim Domino et nos in hoc loco seruimus, et ipsi regi militamus. Unus enim est Dominus in omni loco, cui a seruis suis quotidie seruitur. Et unus rex regum, cui a militibus suis semper in omni loco militatur. Et ideo non est tibi opus alium querere locum, ubi melius seruias Domino, quia hic  bene laborando Dominoque seruiendo celorum poteris conquirere regnum.

Quem etiam si talem esse perspexerit abbas, liceat eum in superiore aliquantulum constituere loco. Quem si talem perspexerit dicit, id est, talem qui mereatur in superiori loco constitui. uitam enim sanctam at que probatam exaltari oportet in monasterio, non nobilem personam. Non secundum generositatem parentum, uel uestimentorum cultum, sed secundum uite meritum honorandus est Dei seruus.

Non solum autem monachum, sed etiam de supradictis gradibus sacerdotum uel clericorum stabilire potest abbas in maiori quam ingrediuntur loco, si eorum talem perspexerit esse uitam. Nec isti ideo sunt exaltandi, quia sunt sacerdotes, uel clerici ordinati,  sed quia sunt uite merito probati, et in conuersatione sancta ceteris sanctiores inuenti. Et ideo non eos temeritas abbatis, sed exaltat sanctitas actionis.

Caueat autem abbas, ne aliquando de alio noto monasterio monachum ad habitandum suscipiat sine consensu abbatis eius, aut litteris commendatitiis, quia scriptum est: Quod tibi non uis fieri, alteri non feceris. Hinc Patres antiqui dixerunt: Non licebit de alio monasterio sine uoluntate eius qui preest Patris fratres recipere: non solum recipere, sed nec uidere oportet, dicente Apostolo: Quia qui primam fidem irritam fecit, est infideli deterior. Quod si precatus fuerit ab eo qui preest Patre, ut in aliud monasterium  ingrediatur, commendetur ab eo ei qui preest ubi esse desiderat, et sic suscipiatur. Ille uero monachus quantos fratres in alio monasterio inuenerit, tantos se nouerit habere priores. Sed nec attendendum quid fuit antea, sed probandum qualis esse ceperit. Susceptus uero si habere uidetur aliquid, siue in rebus, siue in codicibus, ultra ei possidere non licebit, ut possit esse perfectus, qui alibi non potuit esse senex. Hinc beatus Ferreolus ait: Monachum omnino siue clericum alterius loci, uel monasterii recipi sub qualibet causa nolumus, interdicimus, prohibemus, prospicientes talia studio caritatis, ne nouum aliquid sorde scandali surgente inducat. Dicit enim Scriptura: Quidquid tibi non uis fieri, alii ne feceris .



CAPUT LXII. De sacerdotibus monasterii.

Si quis abbas sibi presbyterum uel diaconum ordinari petierit, de suis eligat qui dignus sit sacerdotio fungi. Confessione omnium suorum debet abbas cognoscere monachorum, et tunc quem ex omnibus elegerit esse dignum, ordinari sibi iubeat diaconum, uel presbyterum, eligens in eis regularis uite meritum et sapientie intellectum.

Ordinatus autem caueat elationem aut superbiam. Nec quidquam presumat, nisi quod ei ab abbate precipitur, sciens se multo magis discipline regulari subditum. Nec occasione sacerdotii obliuiscatur regule obedientiam et disciplinam, sed magis ac magis in Domino proficiat. Scriptum est enim: Quanto maqnus  es, humilia te in omnibus, et coram Deo inuenies gratiam . Caueat ergo monachus necesse est elationis iactantiam, et omnium uitiorum matrem superbiam, que sicut origo est omnium criminum, ita ruina est cunctarum uirtutum. Nam ideo superbia omni uitio deterior, quia a summis personis atque primatibus assumitur, et de operibus iustitie atque uirtutibus exoritur. Recte ergo initium omnis peccati superbia est, quia nisi precesserit inobedientia, transgressionis non sequitur culpa.

Locum uero illum semper attendat, quo ingressus est monasterium, preter officium altaris. Id est, humilitatem semper tenens, locum suum in omnibus regulariter obseruans custodiat, et sic accedat ad  pacem, ad communionem, ad psalmum imponendum, in choro standum, et in omnibus omnino locis, preter officium altaris, id est, nisi quando altario ministrat. Altario enim assistens primus stat, sacrificat, et primus pro omnibus orat, etiamsi ultimus inueniatur in ordine. Et ideo nec locus ibi custodiendus est, nec ordo tenendus.

Et si forte electio congregationis, et uoluntas abbatis pro uite merito eum promouere uoluerit. Promoueri dicitur honorari uel exaltari, et ab humiliori loco in superiori sublimari. Dignum est enim apud homines sublimari, qui fretus amore Dei consentit pre ceteris humiliari. Monachus enim qui cautela et moderatione, pudicitia, fide, humilitate, caritate,  obedientia et omni puritatis sinceritate pre ceteris ornatur, oportet ut pre ceteris honoretur.

Qui tamen regulam a decanis uel prepositis constitutam sibi seruandam sciat: quod si aliter presumpserit, non ut sacerdos, sed ut rebellis iudicetur. Si enim regulam sibi constitutam bene seruauerit, et dignitate et nomine sacerdotis honorificabitur; si autem non seruabitur, nec sacerdos nec etiam monachus, sed rebellio uocabitur, quia pactum, quod prius uoluntarie et pacifice promisit, postea superbus et contumax irritum fecit. Rebellio enim dicitur, qui post pacem factam rursus reiterat bellum.

Et sepe admonitus si non correxerit, etiam episcopus adhibeatur in testimonium. Quod si nec sic emendauerit, clarescentibus culpis proiiciatur de monasterio,  si tamen talis fuerit eius contumacia, ut subdi aut obedire regule nolit. Si enim tam peruersus exstiterit, ut nec amore Christi, nec pro reuerentia emendare uelit episcopi, omnibus notum factum uicinis proiiciatur a monasterio clarescentibus culpis



CAPUT LXIII. De ordine congregationis.

Ordines suos in monasterio ita conseruent, ut conuersionis tempus et uite meritum discernit, atque abbas constituerit. Hinc beatus Fructuosus ait: Qui primus in monasterio conuersus fuerit, primus ambulet, primus sedeat, primus eulogiam accipiat, primus communicet in ecclesia, prius loquatur cum interrogantur fratres pro aliqua questione, prior psalmum dicat, in choro primus consistat, hebdomadam  prior faciat, manum in mensam primus extendat. Nec etas sola inter fratres requirenda, sed conuersio est, et laboris studiique propositum. Unde et hec discretio senioris est prestolanda, ut quem quomodo erga Dei amorem cultumque feruentem uiderit, sic honoret. Non enim generis dignitas, aut rerum opulentia quam quisque habuit in seculo, uel etatis grandeuitas exquirenda, sed uite rectitudo et ardentissime fidei merita debent esse pensanda: ille enim potior, qui Deo proximior quoque iudicandus est.

Qui abbas non conturbet gregem sibi commissum. Quomodo conturbat abbas gregem sibi commissum sequentia declarant, cum dicitur:

Nec quasi libera utens potestate iniuste disponat  aliquid. Iniuste ergo aliquid disponendo conturbat abbas gregem sibi commissum. Pro qua re et illum facit esse peiorem, et sibi pro iniusta dispositione multiplicat cumulum damnationis. Unde et sequitur:

Sed cogitet semper quia de omnibus iudiciis et operibus suis redditurus est Deo rationem. Alii autem homines de suis tantum operibus Domino rationem in iudicio sunt reddituri; abbates uero, et omnes qui presunt aliis, non solum de prauis operibus suis, sed et de iniustis iudiciis rationem reddituri sunt Domino, cum uenerint cum illo in supremo iudicio. ualde enim debet abbas timere, qui pro cogitationibus suis, et operibus, pariterque iudiciis Domino  debet reddere rationem. Diligenter autem et illud debet attendere quod Dominus ait: In quo iudicio iudicaueritis iudicabimini . Et, In qua mensura mensi fueritis remetietur uobis . Sed et illud terribiliter debet expauescere, quod scriptum est: Iudicium durissimum in his qui presunt, fiet: potentes autem potenter tormenta patientur .

Ergo secundum ordines quos constituerit, uel quos habuerint ipsi fratres, sic accedent ad pacem, ad communionem, ad psalmum imponendum, in choro standum. Et in omnibus omnino locis etas non discernatur in ordine, nec preiudicet: quia Samuel et Daniel pueri presbyteros iudicauerunt. Hinc Isidorus dicit: Quicunque autem monasterium primus ingreditur, primus sedet, primus ambulat, primus psalmum  dicit, primus in mensam extendit manum, prior in ecclesia communicat, nec etas inter eos queritur, sed professio. Quod dicit: Samuel et Daniel pueri presbyteros iudicauerunt , de Heli, et de illis qui Susannam opprimere uoluerunt, intelligitur. Samuel presbyteros iudicauit, quando filios Heli peccare uidit, et eos in corde suo preuaricatores iudicauit, et condemnauit. Heli autem quia eos districta animaduersione non repressit, et ab iniquitate compescuit, similiter reprehendit et iudicauit. Daniel quoque tunc presbyteros iudicauit, quando illos iniqua cogitatione plenos, qui Susannam uoluerunt falso testimonio condemnare, reprehendit, damnauit, et angelico eos gladio trucidandos esse predixit.


Ergo exceptis his quos, ut diximus, altiori consilio abbas pretulerit, uel degradauerit certis ex causis, reliqui omnes ut conuertuntur, ita sint: ut, uerbi gratia, qui secunda hora diei uenerit in monasterium, iuniorem se nouerit illius esse qui prima hora uenerit diei, cuiuslibet etatis aut dignitatis sit. Hinc alibi scriptum est: Abbati uero studendum est, ut per ordinem, sicut conuersi in monasterio fuerunt, ita in suo ordine constituantur, preter si uberis conuersatio religionis meruerit, ut tam in antea promoueatur, uel si grauis culpa exegerit, ut retro regradetur.

Pueris uero per omnia ab omnibus disciplina teneatur. Quanto enim fragiliorem in delinquendo uidet abbas etatem, tantum debet magis mittere in custodiendo certamen.


Iuniores igitur priores suos honorent. Non hic honor exigitur rerum, sed reuerentia expetitur uerborum et morum.

Priores iuniores suos diligant. Dominus enim iehsu Christus, qui est primogenitus in multis fratribus, dilexit iuniores suos apostolos, exemplum dans illis, et dicens: Hoc mandatum do uobis ut inuicem uos diligatis, sicut et ego dilexi uos .

In ipsa autem appellatione nominum nulli liceat alium puro nomine appellare, sed priores iuniores suos Fratres nominent, iuniores autem priores suos nonnos uocent: quod intelligitur paterna reuerentia. Sicut tunc apud illos paterna exhibebatur reuerentia, ut priores uocarentur nonni, ita nunc apud nos  exigitur hodie ut ipsa paterna reuerentia priores nostri a nobis uocentur domni: siue enim nonni priores nostri, siue uocentur domni; siue iuniores uocentur fratres, omnia bene congruunt. Tantum est ut nullus fratrum primo uocetur nomine.

Abbas autem, quia uices Christi agere creditur, Domnus et abbas uocetur non sua assumptione, sed honore et amore Christi. Ipse autem cogitet, et sic se exhibeat, ut dignus sit tali honore. Notandum quia non dixit: Abbas quia cunctis preest, cunctos precellit, et super omnes est, ideo domnus uocetur et abbas; sed ait, quia uices Christi agere creditur, domnus et abbas uocetur. Ergo abbas, qui recte uices Christi inter fratres non agit, hoc nomine indignus recipit, et assumit. Unde et sequitur: Non sua assumptione,  sed honore et amore Christi. Debet enim moribus, lingua, iudiciis, et uita, et in omnibus omnino preceptis Domini uiuere sine querela, dicens Domino ueraciter: A iudiciis tuis non declinaui: et sic ob honorem et amorem Christi hoc nomine fungi. Prius recte debet Christi agere uicem, et sic eiusdem sacrosanctum suscipere nomen: ne si forte indignus aut temere illud uoluerit assumere, magis sibi condemnationem quam iustificationem assumat. Quod autem dicit: Ipse autem cogitet, et sic se exhibeat ut dignus sit tali honore, subauditur de salute sua, et timeat, si praue uixerit, tali nomine condemnari; si autem recte uixerit, gaudeat tali nomine iustificari.

Ubicunque autem sibi obuiant fratres, iunior a  priore benedictionem petat. Transeunte maiore, minor surgat, et det ei locum sedendi. Nec presumat iunior consedere, nisi ei precipiat senior suus, ut fiat quod scriptum est: Honore inuicem preuenientes . Hinc et alius Pater monachorum ait: Quando sibi fratres mutuatim in uia uel in quocunque loco occurrerint, cum omni humilitate ab inuicem flectentes benedictionem rogent. Et si ex eis unus senior fuerit, prius iunior benedictionem postulet, tunc demum senior prosequatur. In consessu uero fratrum, si alius superuenerit, qui iuniores sunt ordine assurgant, et seniori locum prebeant. Iuniores uero senioribus nullatenus superbiendo contradicant, sed cum omni humilitate, uel interrogati uel correpti respondeant. Si labentem in quodlibet delictum iunior  seniorem aspexerit, non exprobrando, sed magis dolendo ad confitendum abbati uel preposito dirigat. Similiter senior iuniori faciat.

Pueri, paruuli, uel adolescentes, in oratorio uel ad mensas, cum disciplina ordines suos consequantur. Consequantur dicit, id est, accipiant, et cum disciplina, et honestate: castoque timore ordines suos custodiant, et ordinati ubicunque fuerint, ambulent, stent, atque sedeant. Unde et sequitur:

Foris autem, uel ubi ubi, custodiam habeant et disciplinam, usque dum ad intelligibilem etatem perueniant. Sicut iam suprascriptum est: Quanto magis uiderit abbas fragiliorem etatem ad peccandum, tanto amplius maiorem illi mittat custodiam ad saluandum.



CAPUT LXIu. De ordinando abbate.

In abbatis ordinatione illa semper consideretur ratio, ut hic constituatur quem sibi omnis concors congregatio secundum timorem Dei, siue etiam pars quamuis parua congregationis, saniore consilio elegerit. uite autem merito et sapientie doctrina eligatur qui ordinandus est, etiamsi ultimus fuerit in ordine congregationis. Hinc beatus Fructuosus ait: Abbas autem e propriis semper cenobii monachis eligatur, uir sanctus, discretus, grauis, castus, charus, humilis, mansuetus et doctus, qui diutinis experimentatus et documentis, omnibus prefatis rebus bene fuerit eruditus: qui in abstinentia precellat, in doctrina refulgeat, exquisitas epulas mense lautioris  consuetudinemque contemnat; uini nimii perceptionem respuat; cunctis in commune fratribus, ut Pater proprius piissimusque prouideat; quem nec ira subita et immoderata deiiciat, nec superbia extollat, nec meror ac pusillanimitas frangat, nec libido corrumpat; qui et in patientia discretionem, et cum ira exhibeat lenitatem; quique sic egentibus aut pauperibus pareat, ut ministrum se, et non prelatum tantum Christi uisceribus recognoscat; cuiusque tanta debet sermonis et uite consonantia esse, ut id quod docet uerbis, confirmet operibus sedulis: et gladio bis acuto precedens, quidquid alios informat uerbo, iugi ipse gerat studio, ut nec sermonem operatio destruat, nec e contra operationem bonam sermo inconueniens frangat.


Quod si etiam omnis congregatio uitiis suis  consentientem personam pari consilio elegerit, et uitia ipsa aliquatenus in notitiam episcopi  uel abbatibus, aut uicinis Christianis claruerint, prohibeant prauorum preualere consensum, et domui Dei dignum constituant dispensatorem; scientes pro hoc se recepturos mercedem bonam, si illud caste et zelo Dei faciant, sicut e diuerso peccatum, si negligant. Ideo iubet ut episcopus, abbates, uel etiam Christiani uicini uitiosum abbatem fieri prohibeant, quia in congregatione non remansit, qui hoc prohibere debeat. Ac si diceret: Si etiam omnes qui intus sunt habere uitiosum abbatem consentiunt, hi qui foris sunt catholici uiri fortiter resistant, et non consentiant  eis, ne uitium male ab omnibus nutritum inolescat in monasterio, et eo inolito habitatores eius cunctis uicinis ueniant in odium, sed melius repudiatum ab omnibus uitium depereat, et calcatum euanescat, ut et inter monachos uirtutes crescant et uitia depereant. Et uicini uidentes illorum bona opera glorificent Deum, qui illis et bene uelle concessit, et dignum pastorem atque dispensatorem tribuit.

Ordinatus autem abbas cogitet semper quale onus suscepit, et cui redditurus est rationem uillicationis sue. Qui enim monachos suscipit ad regendum, non paruum, sed grande onus recipit ad portandum, unde illi sudor laboris, et unde delectatio crescat honoris. Animas enim fratrum cepit regere, de quibus et  Domino rationem uillicationis sue cogetur ponere. uillicationis dicit, id est, dispensationis, uel gubernationis sue. uillicus autem proprie uille gubernator est, unde et nomen accepit. Interdum autem non a gubernatione uille uillicus, sed a dispensatione uniuerse domus uocatur.

Sciatque sibi oportere prodesse magis, quam preesse. De eo enim quod prodest abbas, et sibi proficit et aliis. Si enim generat lucrum et aliis parit profectum, sibi conquirit Domini gratiam, et aliis salutis doctrinam infundit. Alios erudit ad iustitiam, et sibi premia conquirit eterna. De eo autem quod preest dum uiuit, semper sibi laborem et aliis incutit timorem; sibi curam superfluam, et aliis laboris generat penam; sibi sollicitudinem multam,  et aliis iniurias irrogat frequenter iniustas. Hec uero omnia si bene qui presunt, discrete et propter Deum egerint, et peccare uolentibus ne peccent timoris penas ingesserint, peccantes uero seuera districtione, iudicioque recto constrinxerint, uel modicam apud Deum gratiam consequentur. Si autem hec facere neglexerint, sed tantum, quia sunt prelati, se extollere uoluerint, non solum a mercedis premio uacui remanebunt, sed etiam elationis sue in inferno penas lugebunt. Et ideo dixit: Sciat sibi oportere prodesse magis quam preesse. Quia de preesse aliquoties paruum bonum, aliquoties uero grande sibi conquirit malum De prodesse autem semper sibi bonum, semper premium conquirit eternum.

Oportet ergo eum esse doctum lege diuina, ut sciat  et sit unde proferat noua et uetera. Ac si diceret: Sit abbas doctus lege diuina, que Nouo et ueteri Testamento constat, et ex illa sciat, et cognoscat fratribus proferre noua et uetera testimonia. Quod autem dicit, et sit, subintelligitur, sit in eius pectore thesaurus sapientie et scientie reconditus, unde, cum necesse fuerit, possit proferre noua et uetera testimonia. uel certe ipse abbas sit doctus, intelligens, peritus, sapiens, et tale uas sapientia plenum, unde, cum uoluerit, in promptu habeat proferre nouum et uetus testimonium.

Castum sobrium, misericordem, semper superexaltantem misericordiam iudicio, ut idem ipse consequatur. Scriptum est enim: Beati misericordes,  quoniam ipsi misericordiam consequentur . Et e contrario iudicium sine misericordia ei, qui non facit misericordiam. Ille ergo superexaltat misericordiam iudicio, qui post actum iudicium non districte punit impium, sed misericorditer parcit ei, et a damnatione debita liberat eum. Hinc et alibi scriptum est: Superexaltat misericordiam iudicio , id est, superponitur misericordia iudicio, quia in quo inuentum fuerit opus misericordie, etsi habuerit aliquid forte in iudicio quod puniatur, tanquam misericordie peccati ignis exstinguitur.

Oderit uitia, diligat fratres. In uno enim homine et fraternitatem nostram simul diligere, et uitia si fuerint possumus simul odire. Aliud est enim quod frater est, aliud quod uitiosus est homo. Diligamus  ergo in eo fraternitatem nostram, et odio habeamus uitiositatem suam. Prosequamur in eo uitium, et emendatum ut nosmetipsos diligamus proximum. Hinc et beatus Gregorius ait: Sic sic nimirum exhibere proximis nostris odii discretionem debemus, ut in eis diligamus quod sunt, et habeamus odio quod in Dei nebis itinere obsistunt.

In ipsa autem correctione prudenter agat. Id est, caute, temperate, cum magno moderamine quod facit faciat. Et ne quid nimis. Hec sententia a petis, et a doctoribus nostris, et a multis catholicis et eruditis uiris, etiam in multis et congruis dicta locis, que et in bonis et in malis actibus intelligi potest. In bono, ut est illud: Non sis nimis iustus, et similia. De malo autem non est nostrum dare  exemplum, quia et nimis et parum fieri penitus a Domino prohibetur. Hic autem cur a beato Benedicto hec sententia ponatur, sequentia audiamus.

Ne dum nimis cupit eradere eruginem, frangatur uas. Hic eruginem pro peccati ponit contagione, uas autem pro animi fragilitate; ac si dicat: Sic munda animum monachi a delicti contagione, ne fractum mergas in desperationem. Et quem lucrari potes moderate iudicatum, non perdas asperrime condemnatum. uas et bene monachi tunc male sanum citius frangitur, quando mens eius pro culpa duriter increpata, aut de desperatione uenie fortiter conturbatur, aut de fuge lapsu uel monasterii discessu quotidie meditatur. Quod ne fiat semper abbas sollicite, sapienter et caute prouideat, et quod sequitur semper  diligenter attendat. Sequitur enim:

Suamque fragilitatem semper suspectus sit. Dum enim suam fragilitatem suspectus attendit abbas, atque considerat aliorum fragilitatem patienter, discrete et caute diiudicat. Hinc et apostolus Paulus ait: Fratres, etsi preoccupatus fuerit homo in aliquo delicto, uos qui spiritales estis, huiusmodi instruite in spiritu lenitatis. Considerans teipsum, ne et tu tenteris . Ac si diceret: Quia et tu homo es, et potes in aliquo tentari, et adiutorio indigere, et ideo debes sustinere tentatum. Qui enim sub conditione infirmitatis positi sunt, merito infirmos sustinent. Sequitur:

Memineritque calamum quassatum non conterendum . Id est, monachum maculis peccatorum  confractum, uariisque uitiis conquassatum, ad desperationis foueam uel fuge lapsum, ut predictum est non impellendum. Calamum enim quassatum sine dubio conterit, qui peccatori non salutis, sed perditionis prebet occasionem. Hinc et beatus Hieronymus ait: Qui peccatori non porrigit manum, nec portat onus fratris sui, iste quassatum calamum confringit.

In quibus non dicimus, ut permittat nutriri uitia. Quia enim superius iuste correptioni posuit temperamentum, hic autem ne crescat uitiorum, admonet, nutrimentum. Ne dum temperatur districtio peccatoris, crescat ac pullulet uitiorum fomes. Unde et aperte sequitur:


Sed prudenter, et cum caritate ea amputet, prout uiderit cuique expedire, sicut iam diximus. Quidquid enim caritatis officio geritur, ad salutis profectum sine dubio uenit. Aliter enim uni, et aliter conuenit ipsa salutis impensio alteri. Et ideo uice medici abbas, aliter unum, aliter uero secundum quantitatem uel qualitatem delicti studeat sanare alterum. Et in his omnibus sanctis discretisque actionibus.

Studeat plus amari, quam timeri. Id est, plus exerceat in subditis opus amoris quam timoris; et plus eos paternitatis amore demulceat quam tyrannidis sue pena deterreat. Unde et sequitur:

Non sit turbulentus et anxius. Turbulentus dicitur commotionis ira turbatus, mestus, molestus, uel atrox. Anxius uero dicitur acedia uel anxietate  plenus.

Non sit nimius et obstinatus. Nimius dicitur dilargus, prodigus, uel rerum monasterii nimius et superfluus dispensator. Obstinatus uero dicitur insuperabilis, obfirmatus, pertinax et obduratus.

Non zelotypus, et nimis suspiciosus, quia nunquam requiescet. Zelotypus dicitur zelo sollicitudinis plenus, et suspicionis typo repletus, qui etiam ea que non fiunt, fieri in absentia suspicatur, et ea que nemo committit, committi in abscondito pertimescit; et ideo spiritus eius nunquam requiescit.

In ipsis imperiis suis sit prouidus et consideratus, siue secundum Deum, siue secundum seculum sit. Opera que iniungit, discernat, et temperet. Opera secundum Deum sunt hec: uigilie, ieiunia, abstinentia,  et his similia; secundum seculum autem sunt opera, que corpori tantum exhibentur. non anime, id est, arare, fodere, metere, et omnia similia corporis opera. Sed et his omnibus tam spiritalibus quam corporalibus operibus discretionis tenenda est temperantia, ne superflue laborantibus pariter deficiant corda et corpora, et remaneat tantum nociua murmuratio sola.

Cogitans discretionem sancti Iacob dicentis: Si greges meos plus in ambulando fecero laborare, morientur cuncti una die . Hoc in loco per Iacob rectores, per oues autem eorum subditi designantur. Qui secundum eius exemplum, siue in actione spiritali., siue sint in corporali opere occupati, sic eorum in laboribus actio, uel possibilitas est  temperanda, ut nec animi uirtus succumbat, nec corporis fortitudo lassescat. Sed sic omnis eorum laborum actio temperetur, ut alacri animo plus se adhuc cupiant in operibus exerceri, quam illis sui uelint prepositi commendare. Unde et sequitur:

Hec ergo aliaque testimonia discretionis matris uirtutum sumens, sic omnia temperet ut sit quod et fortes cupiant, et infirmi non refugiant. Sic enim cum discretione, que est omnium mater uirtutum, monachorum opus est temperandum, ut sit, id est, tale opus, et fortes quod cupiant, subauditur, agere uel implere, et infirmi non refugiant, subauditur, ipsum opus, uel ipsius operis pondus.

Et precipue, ut presentem regulam in omnibus  conseruet. Precipue autem et super omnia beatus Benedictus iubet abbatem regulam obseruare, ut qui est primus in nomine, sit primus in operatione, et quod ordine predicat, opere compleat. Et prior in humeris uel ceruicibus suis portet que portare fratres iubet, et utrum sint leuia uel grauia que fratribus imponit onera, experimento cognoscat; primatumque suum, quem prior ad mensam tenet, primus ad uirtutis parcimoniam iudicet, et abstinentiam quam lingua predicat, experimento cognoscat, ne forte subditi tacitis cogitationibus dicant: O quam pulchre nobis predicat abstinentiam plenus uenter! Illa ergo de abstinentia predicatio acceptabilis est, quam ieiuna ora decantant. Et in his omnibus hoc sibi conuenire nouerit abbas, et angustum regule  callem, per quem alios admonet intrare, prior ingrediatur ipse.

Ut dum bene ministrauerit, audiat a Domino, quod seruus bonus qui erogauit triticum conseruis suis in tempore suo, Amen dico uobis, super omnia bona sua constituet eum . Bonus enim minister, id est, bonus abbas, a bono Domino bonorum omnium retributore audiet quod seruus ille audire meruit qui conseruis suis triticum fideliter erogauit. Audiuit enim: Amen dico uobis, super omnia bona sua constituet eum. Hanc desiderabilem amabilemque uocem et bonus abbas audiet, qui triticum, id est, predicationis uerbum conseruis suis, id est, fratribus suis, fideliter ministrauerit, et factis ipse compleuerit. Quod autem dicit: Super omnia bona sua constituet  eum, intelligitur super omnia celestia regni gaudia, non quod ibi isti soli Dominum teneant, sed ut eorum abundantius ceteris sanctis eterna possessione fruantur. Qui enim docti fuerint, fulgebunt quasi splendor firmamenti, et qui ad iustitiam erudiunt plurimos, quasi stelle in perpetuas eternitates. Et Apostolus ait: Qui bene presunt presbyteri duplici honore digni habentur, maxime qui laborant in uerbo et in doctrina .



CAPUT LXu. De preposito monasterii.

Sepius quidem contingit ut per ordinationem prepositi scandala grauia in monasteriis oriantur. Quod enim sepius iam factum audiuimus, nunc autem emendare debemus, et talem sub abbate eligere personam  debemus, que curam monasterii nomenque prepositi suscipiat, et ut officia sibi iniuncta fideliter impleat atque custodiat, et nichil temere per superbiam agat, ne sit de his, quos sequentia monstrant, cum dicitur:

Dum sint aliqui maligno spiritu superbie inflati, qui estimantes se secundos abbates esse, assumentes sibi tyrannidem scandala nutriunt, et dissensiones in congregatione faciunt. Tyrannis enim dicitur honor indebitus, et per cordis superbiam acquisitus. Quem prepositus superbe assumit, cum indebitum sibi abbatis honorem impendi requirit, et ideo inter fratres nutrit scandala, et dissensiones in monasterio preparat.


Et maxime in illis locis ubi ab eodem sacerdote, uel ab iisdem abbatibus, qui abbatem ordinant, ab ipsis etiam et prepositus ordinatur. Mos erat eorum tunc, ut quando abbas ordinabatur tunc et ab eodem episcopo et aliis coram stantibus abbatibus et prepositus ordinaretur. Sed quia inde superbie uitium nascebatur, non iam ab alio hodie apud nos ordinatur, sed a proprio abbate prepositure illi obedientia iniungitur, ut quandocunque abbati uisum fuerit, ab ipso ministerio prepositi mutetur, ne fomes illi superbie nascatur. Unde et sequitur:

Quod quam sit absurdum, facile aduertitur, quia ab ipso initio ordinationis materia ei datur superbiendi, dum ei suggeritur a cogitationibus suis, exutum eum esse a potestate abbatis sui, quia ab ipsis est ordinatus  a quibus et abbas. Ut hec enim mala caueantur fieri, talem prepositum oportet eligi uel ordinari, qui alios edificare uite sue probetur exemplo, non qui destruat male uiuendo. Qui humilitatis prebeat formam, non superbie sue pretendat contumaciam. Quia inferius scribitur:

Hinc suscitantur inuidie. Id est, inter prepositum et abbatem, dum alter superiorem se non uult uidere alterum. Nulla est enim uirtus, et pene nullum ministerium, quod non habeat contrarium inuidie malum.

Rixe, detractiones, emulationes, dissensiones, et exordinationes. Fiunt enim rixe et detractiones, et hec omnia que dicuntur inter prepositum et abbatem, maxime per eorum sequaces. Fiunt dissensiones, quia quod unus cum suis fieri consentit, alius  cum suis fieri dissentit. Fiunt exordinationes, quia quod unus ordinando disponit, alius destruit contraria ordinando. Unde et fit quod sequitur:

Et dum contraria sibi inuicem abbas prepositusque sentiunt, et ipsorum necesse est sub hac dissensione animas periclitari. Et ii, qui sub ipsis sunt, dum adulantur partibus, eunt in perditionem. Cuius periculi malum illos respicit in capite, qui talis inordinationis se fecerunt auctores. Heu! mihi misero, qui se saluare debuerunt, et alios et se male uiuendo perdunt, et ceteros. Et qui ire aliosque ad celorum debuerunt ducere regnum, eunt ipsi, et sequaces suos in perditionis foueam infernique barathrum mergunt. Quod autem dicit: Cuius periculi malum illos respicit in capite qui talis inordinationis se fecerunt auctores,  de illis dici uidetur qui sicut abbatem, ita et prepositum ordinauerunt; qui unius monasterii ordinationem non duobus, sed uni debuerunt imponere, et ne inter duos periculosa nascerentur scandala, soli abbati congregationis sue debuerunt committere curam. Unde et sequitur:

Ideoque nos preuidemus expedire, propter pacis caritatisque custodiam, in abbatis pendere arbitrio ordinationem monasterii sui. Ipse enim per semetipsum debet omnium monachorum suorum necessitatem tam corporis quam anime prouidere, et subsidia presentis necessitatis porrigere, et corda subditorum suorum ad laudem Creatoris admonendo sustollere, et eos quos tarditate uel segnitie culpabiles  repererit, prout culpa uel etas fuerit, aut increpatione, aut flagello corripere.

Et si potest fieri, per decanos ordinetur, ut antea disposuimus, omnis utilitas monasterii, prout abbas disposuerit; ut dum pluribus committitur, unus non superbiat. Nobis enim modo et abbas et prepositus et decani et presbyter simul et semper sunt necessarii, ut unusquisque in officio sibi commisso, uel ordine conuenienti humiliter laborare non cesset. Nec datur illis regulariter locus superbiendi, sed imponitur fascis, quo gemendo pergant oppressi.

Quod si aut locus expetit, aut congregatio petierit, rationabiliter cum humilitate, et abbas iudicauerit expedire, quemcunque elegerit abbas cum consilio fratrum timentium Deum, ordinet ipse sibi prepositum.  Qui tamen prepositus illa agat cum reuerentia que ab abbate suo ei iniuncta fuerint, nichil contra abbatis uoluntatem aut ordinationem faciens; quia quanto prelatus est ceteris, tanto eum oportet sollicitius obseruare precepta regule. Et hunc prepositum, sicut et abbatem in omnibus beatus Benedictus diligenter iubet regulam obseruare. Qui si uel superbia, uel negligentia, uel desidia, aliqua ex his pretermiserit, que in regula continentur, omnibus condemnationibus, quas regula continet, subiacebit. Unde et hic apte sequitur:

Qui prepositus, si repertus fuerit uitiosus, aut elatione deceptus superbie, aut contemptor sancte regule fuerit comprobatus, admoneatur uerbis usque quater; si non emendauerit, adhibeatur ei correctio  discipline regularis. Quod si neque sic correxerit, tunc deiiciatur de ordine prepositure et alius qui dignus est in loco eius subrogetur. Quod si et postea in congregatione quietus et obediens non fuerit, etiam de monasterio expellatur. Hactenus qualis esse non debet prepositus digestum est; deinceps autem qualis esse debeat, ex sententiis Patrum demonstrandum est. Prepositus ergo monasterii non etate senili, sed moribus constituendus est. Multos enim prolixitas annorum attollit, sed dedecus torpentis uite ad infantie immaturitatem compescendo reducit. Constituendus est ergo prepositus moribus grauis, sermone solers, ingenio fortis, consideratione uigil, cursu impiger, correptione pius, disciplina moderatus, actu castus, moribus  sobrius, dispensatione equus, humilitate ornatus, patiens, mitis, non turbulentus, non iracundus, non superbie, uel arrogantie uitio maculatus, non prodigus, non garrulus, sed omni actu religionis armatus, qui sciat languentium moribus subuenire, et tepescentium ignauiam excitare, super quem abbas requiescat, ut in nullo ab eis preceptis deuiet, sed in omnibus subditus, et in iussis senioris detentus nichilque abbatis uoluntati sit contrarius, aut faciat, aut ordinet faciendum, sed omnia per eius interrogationem, iuxta illud quod scriptum est: Interroga patrem tuum, et annuntiabit tibi; maiores tuos, et dicent tibi . Interrogandum semper est, ut in nullo a seniorum consilio  anime subdite discrepent, in nullo oues absque pastoris uoluntate declinent. Ipse autem prepositus nichil faciet, nisi quod Pater iusserit, maxime in re noua; nam que ex more descendit, seruabit regulas monasterii. Ita agens, ut nec abbati tedium generet, nec fratres intemperantia illius laborent. Hec obseruabit senior monasterii qui fratribus prepositus est, referens ad abbatem omnia, uel precipue illa que per se non ualuerit explicare.

Cogitet tamen abbas se de omnibus iudiciis suis Deo redditurum rationem ne forte inuidie aut zeli flamma urat animam suam. Nec inter laicos debet esse inuidie liuor, quanto magis inter religiosos uiros et monasterii prepositos. Abbas enim prepositum, et prepositus abbatem, ut frater debet diligere  fratrem. Memorari enim debet abbas, si eum aliqua inuidie uel liuoris tangit flamma, ne in Cain iniquam communicet inuidiam, qui per zeli liuorem Abel fratrem suum iustum occidit; et per zeli liuorem factus est inimicus Esau fratri suo Iacob; et per zeli liuorem a fratribus suis uenditus est Ioseph. Zeli enim liuor quanquam unius uitiis censeatur nomine, plurimos per diuersa uitia generat ramos. Cuncta enim uirtutum germina inuidie liuor concremat. Cuncta bona ardore pestifero deuorat, sensum comedit, pectus urit, mentem afficit, et cor hominis quasi quedam pestis depascit. Contra quod uitium preparanda sunt pacis et caritatis arma in abbatis et omnium rectorum sanctorum seu subditorum anima.



CAPUT LXuI.  De ostiario monasterii.

Ad portam monasterii ponatur senex sapiens, qui sciat accipere responsum et reddere; cuius maturitas eum non sinat uagari. Notandum quia non dixit, ad portam ponatur senex etate, sed ait ponatur senex sapiens. Ubi datur intelligi, quia non etas in portario querenda est corporis, sed sapientie et intellectus. Hinc namque et per quemdam sapientem dicitur: Senectus uenerabilis est non diuturna, neque numero annorum computata. Cani sunt autem sensus hominis, et etas senectutis uita immaculata . Hinc ad Moysen dicitur: Congrega mihi septuaginta uiros de senibus Isrel, quos tu nosti, quod senes populi sunt . In quibus quid aliud quam senectus cordis requiritur. Dum enim dicitur, quos tu  nosti, quod senes populi sunt, profecto liquet quia senectus mentis, non corporis eligenda nuntiatur.

Qui portarius cellam debet habere iuxta portam; ut uenientes semper presentem inueniant, a quo responsum accipiant. Hinc et alii antiqui monachorum Patres dixerunt: Ostiario cura sit, ut omnes uenientes intra ianuas recipiat, dans eis responsum honestum cum humilitate et reuerentia, nuntians abbati, uel senioribus quis uenerit, et quid petierit. Si quid uero cuicunque de fratribus missum uel mandatum fuerit, nichil ad ipsum perueniat, priusquam abbati uel senioribus indicetur.

Et mox ut aliquis pulsauerit aut pauper clamauerit, Deo gratias respondeat, aut benedicat. Eleganter  hic duas uenientium beatus posuit Benedictus personas. Unam potentis, qui si ianuam monasterii inuenerit clausam, manu uel fuste pulset eam; aliam uero pauperis posuit personam, que non pulsat, sed tantum humiliter clamat ad ianuam. Quibus et satis apta a portario respondenda composuit, responsa, uidelicet ut uoce pauperis audita, Deo gratias agat, potenti uero occurrens obuiam humiliter ab eo benedictionem petat.

Et cum omni mansuetudine timoris Dei reddat responsum festinanter cum feruore caritatis. Hinc et alius quidam monachorum magister ait: Portarii monasterii tales esse debent, qui omnium simul mercedem edificent etate senili quibus mundus silet, qui iam ex presentibus pompis nichil desiderent,  sed in toto cordis affectu Creatori inherentes singuli dicant: Mihi autem adhere Deo bonum est, ponere in Domino Deo spem meam, talem semper superuenientibus ostendant exemplum, ut et foris ab extraneis nomen Domini glorificetur, iuxta quod Dominus ait: Sic luceat lux uestra coram hominibus, ut uideant opera uestra bona, et glorificent Patrem uestrum, qui in celis est ; et intus cum sodalibus suis mercedis preparent lucra, dum omnium uice foris gerunt curam. Sic canti moribus cum uirtutum magistra humilitate existunt, ut omnis patientie blandimenta ex colloquio affabili ostendant; pauperum, peregrinorum et hospitum curam inter omnia habentes, quia in his Christus suscipitur, sicut ipse ait: Quod uni ex minimis meis fecistis, mihi fecistis  . Foris aliquid dare, uel cuilibet ministrare, uel a foris aliquid accipere, nullatenus sine commeatu abbatis facere presumat. A signo uespertino usque ad secundam impletam nullatenus portarum fores aperiantur, neque ullus a foris introitus patefiat, sed si necessitas aduenerit per fenestram totum deliberetur.

Qui portarius si indiget solatio, iuniorem fratrem accipiat. Hinc et alius Pater ait: Duobus fratribus cella intra regias monasterii constituatur, qui et claudant monasterium post exeuntes, et aperiant intrantibus, et aduenientes nuntient abbati. uasa uel reliqua utensilia, que ad hospitum usus baiulant, ac si sacrata Deo custodiant, ne per ipsorum neglectum ab ipso mercedem non recipiant cuius res  diripiendo non seruant.

Monasterium autem, si possit fieri, ita debet construi; ut omnia necessaria, id est, aqua, molendinum, hortus, pistrinum, uel artes diuerse intra monasterium exerceantur; ut non sit necessitas monachis uagandi foras; quia omnino non expedit animabus eorum. Hinc et alius monachorum Pater ait: Omnia necessaria intus intra regias esse oportet, id est, furnos, machinas, refrigerium, hortos, uel omnia necessaria, ut non sit opus frequenter foras egredi fratres. Cum ergo hec omnia intus fuerint constituta, clausa sit semper monasterii regia, que a foris cercellum habeat ferreum, quo a ueniente concusso cuiuslibet intus indicetur aduentus. Ars autem pistoria  ad laicos pertinebit. Ipsi enim triticum purgent, ipsi ex more molant. Massam tantumdem monachi conficiant, et panem sibi propriis manibus faciant.

Hanc autem regulam sepius uolumus in congregatione legi, ne quis fratrum de ignorantia se excuset. Hinc et beatus Augustinus ait: Ut autem uos in hoc libello, tanquam in speculo possitis inspicere, ne per obliuionem aliquid negligatis, semel in septimana uobis legatur, et ubi uos inueneritis ea que scripta sunt facientes, agite gratias Domino bonorum omnium largitori. Ubi autem sibi quicunque uestrum uidet aliquid deesse, doleat de preterito, caueat de futuro, orans ut sibi debitum dimittat, et in tentationem non inducatur. Hinc et Aurelius episcopus ait: Ne per obliuionem aliquid negligatis,  semel ea in uiginti diebus legite, id est, in Kalendis. Nos autem regulam nostram non solum semel in Kalendis, uel in hebdomada, sed etiam quotidie in collatione legimus, ut eius precepta cognoscere, et ad purum intelligere ualeamus, et ea intelligentes uel secundum possibilitatem memoria retinentes, adiuuante Christo, implere operibus ualeamus.



CAPUT LXuII. De fratribus in uia directis.

Dirigendi fratres in uia omnium fratrum uel abbatis orationi se commendent. His uero fratribus in uia dirigendis ante altare prostratis, et ab omnibus orationem poscentibus, dicat sacerdos hos uersus, ipso tamen incipiente, et aliis respondentibus: Saluos fac seruos tuos, Deus meus, sperantes in te. Perfice  gressus meos in semitis tuis, ut non moueantur uestigia mea. Lucerna pedibus meis uerbum tuum, Domine, et lumen semitis meis. Angelis suis Deus mandauit de te, ut custodiant te in omnibus uiis tuis. His peractis, hanc sacerdos orationis dicat collectam: Angelus Domini bonus comitetur uobiscum, ut peracto obedientie cursu ad nos iterum reuertamini in gaudio, per Dominum, etc. Sed ne frater in uia dirigatur solus, sententia nos docet Patrum, que dicit: Ad necessaria querenda bini egrediantur uel terni fratres, et tales, quibus creditur, non qui uer bositatem aut gulam sectentur.

Et semper ad adorationem ultimam operis Dei commemoratio omnium absentium fiat. Hoc in loco priusquam quinquagesimus psalmus inchetur, a sacerdote  dicatur: Oremus pro fratribus nostris absentibus. Fratribus uero respondentibus: Saluos fac seruos tuos, Deus meus, sperantes in te, prosequatur sacerdos et dicat: Mitte eis, Domine, auxilium de sancto. Fratresque respondeant: Et de Sion tuere eos. Item sacerdos dicat: Domine, exaudi orationem meam. Respondeant fratres: Et clamor meus ad te ueniat. Et tunc subsequatur quinquagesimus psalmus ab omnibus decantantibus.

Reuertentes autem de uia fratres, ipso die quo redeunt, per omnes canonicas horas dum expletur opus Dei, prostrati solo oratorii ab omnibus petant orationem propter excessus, ne quid forte subripuerit in uia uisus aut auditus male rei, aut otiosi sermonis. Propter  excessus dicit, id est, propter transgressionis lapsum. Sed pro quibus excessibus dicat, ipse exponit dicens: Ne cui forte subripuerit in uia uisus, aut auditus male rei, aut otiosi sermonis. Cuius male rei dicat propheta loquente intellige. Ait enim: Qui excutit manus suas ab omni munere, et obturat aures suas, ne audiat sanguinem, et claudit oculos suos, ne uideat malum, iste in excelsis habitabit . Reuertentibus autem de uia, et oratorii solo prostratis orationemque petentibus, hanc eis collectam sacerdos dicat. Quesumus, omnipotens Deus, ut his famulis tuis, quos ad nos incolumes de uia redire fecisti, quidquid illic impediente fragilitate deliquerunt, tu propitiatus dimittas, per Dominum, etc. Hinc et Isidorus ait: Quando fratres foras proficiscuntur,  aut redeunt, congregatis omnibus in unum in ecclesia benedictionem accipiant.

Nec presumat quisquam aliis referre quecunque foris monasterium uiderit aut audierit, quia plurima destructio est. Quod si quis presumpserit, uindicte regulari subiaceat. Hinc beatus Pachomius ait: Quando reuersi fuerint fratres de monasterio, non audebunt aliis omnino quidquid foris gesserint aut audierint narrare. Hinc et alius Pater dicit: Fabulis quas a secularibus uel a quibuslibet audierint uel intellexerint, nullatenus consodalibus suis conferant. Quod si horum aliquid, que diximus, transgressi fuerint, regulari penitentia castigentur Quod si humili satisfactione patefiant, prout humilitas confitentis cernitur, ita delinquentis culpa iudicetur. Si uero contumacie  crimen incurrit, et modum penitentie augebit.

Similiter et qui presumpserit claustra monasterii egredi, uel quocunque ire, uel quidpiam, quamuis paruum, sine abbatis iussione facere. Hinc beatus Pachomius ait: Nullus neque exeundi in agrum, neque ambulandi in monasterio, neque extra murum monasterii procedendi foras habeat facultatem, nisi interrogauerit prepositum domus, et ille concesserit. Hinc et Cassianus ait: Tanta obedientia regule debet iunior imbui, ut absque senioris sui permissu non solum de cella exire, sed nec naturali necessitati satisfacere sua auctoritate presumat. Nec illa etiam que utilia sunt, id est, aut cellam mundare, aut aquam deferre, aut si quid aliud opportunum  est, sine conscientia et ordinatione sui senioris usurpet. Meditantibus etiam fratribus nulli liceat rebus se aliis implicari, nec liberum iudicet ab schola discedere. Qui uero in hac presumptione proruperit, excommunicationi ut dignus est subiacebit. Si uero pro utilitatibus monasterii missus ire noluerit, aut certe ambulans murmurauerit, uel cum aliqua tarditate exire uoluerit, si placuerit abbati, iam non mittatur, et statim excommunicationis penam suscipiat, et sciat se adeptum superbiam et preceptioni repugnare diuine.



CAPUT LXuIII. Si fratri impossibilia iniungantur.

Si cui fratri aliqua forte grauia aut impossibilia  iniunguntur, suscipiat quidem iubentis imperium cum omni mansuetudine et obedientia. Quod si omnino uirium suarum mensuram uiderit pondus excedere, impossibilitatis sue causas ei qui sibi preest, patienter et opportune suggerat. Cum omni mansuetudine dicit, id est, cum omni modestia et lenitate. Mansuetus est enim, qui nulli iniuriam irrogat: dictus autem mansuetus, quasi manu assuetus. Talis enim debet esse monachus, non contumax aut superbus. Unde et sequitur:

Non superbiendo, aut resistendo, uel contradicendo. Superbiendo enim magistro resistit, qui uerbis imperiisque eius despiciendo contradicit. Resistendo contendit, qui ea que implere iubetur, in facie renuit. Contradicendo repugnat, qui se ea que fieri  iubentur, non fieri aperta uoce reclamat. Quod facere monacho prohibetur, cum subditur.

Quod si post suggestionem suam in sua sententia prioris imperium perdurauit, sciat iunior ita sibi expedire, et ex caritate confidens de adiutorio Dei obediat. Hinc Basilius ait: Omne quod tibi iniunctum fuerit religionis gratia libenter obtempera, etiamsi supra uires tuas fuerit; ne spernas illud, sed causam impossibilitatis tue ei qui tibi iniungit, fideliter enarra, ut eius moderamine, quod tibi onerosum fuerit, subleuetur, ut contradictionis uitio carere possis. Qui enim fideliter, et pure Deum diligit, et certus est de retributione Domini, nec sufficere sibi putat ea que iniunguntur, sed semper augmenta operis querit, et maiora quam iniunguntur desiderat,  et optat ut supra uires uideatur esse quod facit. Hinc Cassianus dicit: Illa est uera obedientia, que, quamuis aliquid difficile ei imperetur, nil tamen discutiens, sine aliqua hesitatione perficere nititur. Nihil de impossibilitate murmurans, sed plena fide ac deuotione quidquid dictum fuerit, non tanquam ab homine, sed tanquam a Deo suscipit imperatum. Ita enim omnibus uirtutibus preferri debet obedientia, ut huic omnia postponantur, et uniuersa dispendia monachus subire contentus sit, dummodo in nullo uiolare uideatur.



CAPUT LXIX. Ut in monasterio non presumat alter alterum defendere.


Summopere precauendum est ne quauis occasione presumat alter alterum defendere monachum in monasterio, aut quasi tueri. Tueri enim dicitur sustinere, opem ferre, uel presidio esse. Hinc terribiliter et Basilius ait: Qui consentit peccantibus et defendit alium delinquentem, maledictus erit apud Dominum et homines, et corripietur increpatione seuerissima. Hinc et heatus papa Gregorius dicit: Peccatores in quo sunt sibi conscii, in eo et alium peccantem defendunt. Sibi enim quisque timet, cum alium uidet corripi. Ideo contra uerba corripientium unanimiter surgunt. Hinc Salomon ait: Stuppa collecta synagoga peccantium . Sequitur:

Etiamsi qualibet consanguinitatis propinquitate iungantur.  Nec quolibet modo id a monachis presumatur, quia exinde grauissima occasio scandalorum oriri potest. Quod si quis hec transgressus fuerit, acrius cerceatur. Hinc et alius Pater: Si quis errori alterius consenserit, et illi consilium dederit ut se tardius humiliet, sciat se cum illo simili modo culpabilem iudicandum. Hinc et beatus Columbanus ait: Defendere proximum, uel consanguineum in monasterio nullo modo permittimus. Utquid enim alium defendit, qui iam sibi non uiuit, sed Christo, quem imitatur, manet crucifixus? Qui ergo proprias perdidit uoluntates, ut Christi in se uoluntatem impleret, cur aliorum delicta defendat? Sit ergo ei equus amor tam in consanguineo quam in cetero fratre qui ei sanguinis affinitate non iungitur, nec  quemquam sub discipline moderamine positum tueri studeat, ne uitium defendendi in aliis dimittat. Qui enim timet Dominum, si uiderit fratrem suum errare, que sancta sunt debet ei demonstrare, et rectum iter ostendere, ut cum timore Dei incedens illam Salomonis impleat sententiam, que dicit: Libera eos, qui ducuntur ad mortem, et de interitu liberare non cesses.



CAPUT LXX. Ut non presumat quisquam aliquem passim cedere aut excommunicare.

Passim dicitur inordinate, incognite, et sine rationis modo.

Ut uitetur in monasterio omnis presumptionis occasio, ordinamus atque constituimus ut nulli liceat quemquam  fratrum suorum excommunicare aut cedere, nisi cui potestas ab abbate data fuerit. Non enim secundum commonitionem, uel animositatem cordis debet frater in fratrem ad percutiendum manus extendere, sed studio caritatis castigare eum humiliter debet atque corrigere. Hinc beatus Aurelius ait: Frater in fratrem si ausus fuerit manum mittere, legitimam disciplinam accipiat.

Peccantes autem coram omnibus arguantur, ut ceteri metum habeant. Et in Leuitico scriptum est: Ne oderis fratrem tuum in corde tuo, sed publice argue eum, ne habeas super illo peccatum . Hinc beatus Augustinus ait: Non est contrarius Apostolus Domino, qui dicit: Peccantes coram omnibus argue, ut ceteri timorem habeant, cum ille dicat:  Corripe eum inter te et ipsum solum: utrumque enim faciendum est. Sicut infirmitatis diuersitas eorum, quos utique non perdendos, sed corrigendos curandosque suscepimus, et alius sic, alius autem sic sanandus est.

Infantibus uero usque ad quintum decimum annum etatis, discipline diligentia sit, et custodia adhibeatur ab omnibus. Sed et hoc cum omni mensura et ratione. Hinc et quidam monachorum magister ait: Infantulos uero usque ad decimum quintum annum non excommunicari, sed precipimus uapulare pro culpis. Post quindecim uero annos iam non uapulare, sed excommunicari condecet, quia iam intelligunt quo modo penitere et emendare debeant.


Nam in fortiori etate qui presumpserit aliquatenus sine precepto abbatis, uel in ipsis infantibus sine discretione exarserit, discipline regulari subiaceat. Hinc Ferreolus ait: Monachus in monachum inflammatus, quod est turpissimum, manus iniicere non presumat, preter illos ad quos pertinet correctionis uel nosse modum, uel tenere iudicium, ne uno peccante ceteris presumendi crescat audacia. Sequitur:

Quia scriptum est: Quod tibi non uis fieri, alii ne feceris . Nemo enim uult sibi a quoquam noceri, nec ipse igitur cuiquam debet nocere, sed potius inter utrosque debet fraterna caritas crescere, et ad eos quos aliquis increpat, talem debet affectum seruare, qualem pater ad filium,  aut medicus ad egrotum.



CAPUT LXXI. Ut obedientes sint sibi inuicem fratres.

Obedientie bonum non solum abbati exhibendum est ab omnibus, sed etiam sibi inuicem ita obediant fratres, scientes se per hanc obedientie uiam ituros ad Deum. Hinc et alii Patres dixerunt: uirtus obedientie expetenda est, et secundum uires uniuscuiusque exercenda est, et ad primum uerbum senioris omnes qui audierint ex fratribus assurgere oportet. Et qui non surrexerit, ueniam petat, et peniteat quantum iudicauerit senior, et impleat quod iussum est.

Premisso ergo abbatis aut prepositorum qui ab eo constituuntur imperio. Premisso dicit, anteposito, ante imperato, ordinato, uel mandato.


Cui non permittimus priuata imperia preponi. Priuata dicit singillata, uel propria, et communia, singulorumque imperia; priuata singulorum dimittenda sunt propter abbatis uel prepositorum imperia, non super illorum imperium agenda. Sequitur:

De cetero omnes iuniores, prioribus suis omni caritate et sollicitudine obediant. Quod si quis contentiosus reperitur, corripiatur. Licet durum uideatur, obedientia usque ad mortem facienda est, secundum exemplum Domini obedientis Patri usque ad mortem, et unumquemque oportet fratri suo seruire, sicut abbati proprio uel patri, sicut Apostolus dicit: Seruite inuicem in timore Christi .

Si quis autem frater pro quauis minima causa, ab abbate, uel a quocunque priore suo corripiatur quolibet  modo, uel si leuiter senserit animum prioris cuiuscunque contra se iratum, uel commotum, quamuis modice, mox sine mora tandiu prostratus in terra ante pedes eius iaceat satisfaciens, usque dum benedictione sanetur illa commotio. Hinc beatus Basilius ait: Eo affectu obediri oportet ei qui nos ad opus mandati cohortatur, quo esuriens paruulus nutriri obtemperat ad uerba imperanti, uel quo affectu omnis homo suscipit ab aliquo ea que ad uitam pertinent; imo et si quid amplius pro eo quod multo est pretiosior futura uita quam presens, sicut et Dominus dixit: Quia mandata mea uita eterna sunt .

Quod si quis contempserit facere, aut corporale  uindicte subiaceat, aut si contumax fuerit, de monasterio expellatur. Hinc alibi scriptum est: Ad primum discussionis senioris siue equinomi, siue alicuius fratris uenia petenda est, et tandiu in terra prostratus iaceat, donec senior discussionem consummauerit. Si autem senior discussionem iterauerit, et ipse ueniam iterare debet. Si quis tardior ad ueniam inuentus fuerit siue aliqua uerba religioni contraria, siue pro excusatione sui delicti protulerit, mittendus est in carcerem, et peniteat secundum quod iudicauerit senior, usquequo corrigatur. Si autem obstinatus inuenitur, separandus est a fratribus.



CAPUT LXXII. De zelo bono, quem debent habere monachi.

Sicut est zelus amaritudinis malus, qui separat  a Deo et ducit ad infernum, ita est zelus bonus, qui separat a uitiis et ducit ad Deum et ad uitam eternam. Zelus amaritudinis malus, qui separat a Deo et ducit ad infernum, sine dubio de inuidia et odio procedit fraterno. De hoc enim zelo et beatus Cyprianus ait: Zelare et inuidere alterius bono non est paruum, sed grande et magnum malum. Salomon quoque ait: Zelus et iracundia minuunt dies . Sine dubio enim non paruum, sed grande est malum, quod homines separat a Deo et subdit diabolo. Separat a patre, et ducit ad deceptorem; separat a uita, et ducit ad mortem; separat a gloria, et ducit ad penam. Hoc enim inuidie zelo percussus Cain, fratrem suum occidit Abel. Hoc zelo perculsi filii Iacob fratrem suum uendiderunt Ioseph. Hoc  zelo perculsi Pharisei et Scribe, morti Dominum tradiderunt per fraudulentum osculum Iude. Hunc ergo amaritudinis zelum, Dei non oportet habere seruum, sed potius illum qui separat a diabolo et ducit ad Christum; qui separat a morte et ducit ad uitam; qui separat a uitiis et ducit ad uirtutes; qui separat a tormento et ducit ad regnum celorum. Iste enim zelus de amore nascitur uirtutum, non de odio fraterno; de caritatis fonte, non de odii fomite. Iste enim zelus anime salutem tribuit, fidem retinet et omnem rectitudinem diligit. Hunc zelum Dominus exercuit, quando uendentes et ementes de templo flagellatos eliminauit. Nam et Phinees pro zelo rectitudinis principatum et honorem accipere meruit sacerdotis.


Hunc ergo zelum feruentissimo amore exerceant monachi, id est, ut honore se inuicem preueniant. Hinc et Apostolus ait: Charitate fraternitatis inuicem diligentes, honore inuicem preuenientes, spiritu feruentes, Domino seruientes . Tunc enim in spiritu feruemus, si seculo frigidi sumus. Et quia frigidos Dominus non amat, et in tepidis nauseat, uult nos qui sub lege spiritu uiuimus, nichil remissum, nichil in nobis habere tepidum, sed cum feruore spiritus, et calore caritatis et fidei cuncta peragere. Unde et apte sequitur:

Infirmitates suas siue corporum, siue morum patientissime tolerent. Hec ille ueraciter implet, qui caritatem in se ueraciter habet, de qua scriptum est:  Charitas patiens est . Hinc et Apostolus ait: Inuicem onera uestra portate, et sic adimplebitis legem Christi , id est, caritatem

Obedientiam sibi certatim impendant. Scriptum est enim: Melior est obedientia, quam uictima. Et Apostolus ait: Obedientes inuicem in uinculo pacis .

Nullus quod sibi utile iudicat sequatur, sed quod magis alii. Hinc Apostolus ait: Charitas non querit que sua sunt ; id est, non cogitat tantum quod sibi utile est, sed quod aliis utiliter seruiendo ministret.

Charitatem fraternitatis casto impendant amore. Charitas enim non est duplex, nec alicui inuidet, sicut scriptum est: Charitas non emulatur, non agit  perperam , id est, peruersa, quia omnia secundum ordinem facit, et omnia uitia foras penitus excludit, et alterius felicitatem quasi suam libenter amplectitur. Unde et ipse hic sequitur:

Deum timeant, abbatem suum sincera et humili caritate diligant. Scriptum est enim: Qui Deum timet, nichil negligit . Et qui uere Deum timet, ideo abbatem suum sincera et humili caritate diligit. Sincera et humilis caritas est, quam nos Dominus habere precipit dicens: Hoc est preceptum meum, ut diligatis inuicem, sicut dilexi uos . Ad hoc enim nos diligere debemus, ut habeamus Dominum, et maneamus in Deo. Et hec est dilectio, qua fit Deus omnia in omnibus, et qua nos alterutrum diligere debemus.


Christo omnino nichil preponant, qui nos pariter ad uitam perducat eternum. Amen. Cur ergo Christo nichil preponere debeamus, que sequuntur dicit, attonitis auribus audiamus. Ait enim: Qui uos ad uitam eternam perducat. Nullus enim nos alius ad eternam perducere uitam, nullus ad eternum, nisi ipse tantum, ualet perducere regnum. Ipse enim secundum Psalmistam ait: Ipse est Dominus Deus noster, nos autem populus eius et oues pascue eius . Ipse enim cum sit omnipotens, non aliud dedit pretium, sed morti solum pro nobis semetipsum tradidit. Ipse nos misericorditer in filios adoptauit, et ut coheredibus celorum regna promisit. Et ideo illi ut pote Deo nostro nichil preponere, nec debemus in rerum natura rerum omnium Creatori  aliquid cequare.



CAPUT LXXIII. De eo quod non omnis obseruatio iustitie in hac sit Regula constituta.

Regulam autem hanc descripsimus, ut eam obseruantes in monasteriis, aliquatenus uel honestatem morum, aut initium conuersationis nos demonstremus habere. Tanto enim huius regule facilius obseruare debemus instituta, quanto in ea conuersationis leuiorem inesse descriptam cernimus formam. Nam qui ista negligit obseruare minima, non potest recto tramite conscendere ad maiora, que illi perfectam ualeant componere uitam. Nam sequitur:

Ceterum ad perfectionem qui tendit, sunt doctrine  sanctorum Patrum, quarum obseruatio perducit hominem ad celsitudinem periectionis. Et Elie enim, et aliorum illius temporis uita, doctrina et actio prophetarum nichil sunt aliud nisi exemplar et norma istius temporis monachorum. Nam et in Nouo Testamento Ioannis, et omnium apostolorum norma sunt omnium recte uiuentium monachorum. Unde et sequitur:

Que enim pagina, aut quis sermo diuine auctoritatis ueteris ac Noui Testamenti non est rectissima norma uite humane? Aut quis liber sanctorum catholicorum Patrum hoc non resonat, ut recto cursu perueniamus ad Creatorem nostrum? Nec non et collationes Patrum, et instituta, et uita eorum; sed et regula sancti Patris nostri Basilii, quid aliud sunt,  nisi bene uiuentium et obedientium monachorum exempla et instrumenta uirtutum? Hinc beatus Isidorus ait: Plura sunt precepta uel instituta monachorum, que a sanctis Patribus sparsim prolata reperiuntur, queque etiam nonnulli altius uel obscurius posteritati composita tradiderunt. Quisquis ergo uestram illam uniuersam ueterum disciplinam contendit appetere, pergat in quantum placet, et arduum illum limitem atque angustum leuigato cursu incedat. Qui uero tanta iussa priorum explere nequiuerit, in huius limitis disciplinam gressum ponat, neque ultra declinandum studeat, ne dum declinatius appetit inferiora, tam uitam quam nomen monachi perdat. Quapropter sicut illa precepta priorum perfectum reddunt ad summum, ita facient  ista ad ultimum. Illa custodiant perfecti, ista sequantur uel post peccatum conuersi. Hec ergo serui Dei, milites Christi, contemptores mundi, ita a uobis uolumus custodiri, ut maiora precepta Patrum per omnia conseruetis. Plenitudo autem sancte  conuersationis et spiritalis uite perfecta doctrina in eorum sanctorum Patrum regulis nobis quotidie recitatur, quorum et probata uita diuino munere et docendi est attributa auctoritas.

Nobis autem desidiosis, et male uiuentibus atque negligentibus rubor confusionis est. Cum enim priorum uitam sanctorum tantis audiuimus pollere uirtutibus, confusionis uerecundia ruboreque perfundimur, quia ad illorum perfectionem uenire minime ualemus; sed nobis confidentie audaciam tribuunt uerba que sequuntur:

Quisquis ergo ad patriam celestem festinas, hanc minimam inchoationis regulam descriptam, adiuuante Christo, perfice: et tunc demum ad maiora, que supra commemorauimus, doctrine uirtutumque  culmina, Deo protegente, peruenies. Amen. Facienti hec uita erit eterna. Paterno more beatus nos hortatur Benedictus, ut si ad celestem uolumus conscendere patriam, hanc minimam prius festinemus inchoationis perficere regulam, et sic adiuuante Christo ad maiorum studeamus Patrum doctrinam et ad uirtutum sublimia properemus scandere culmina. Cui nos libenter obtemperare, et eius precepta libenter de emus audire, quia felix qui hanc recte implere poterit regulam; felix qui in presenti adhuc positus uita, ad uirtutum potitur ascendere culmina. Sed his omnibus felicior, cui post presentem uitam, uita erit eterna; felix qui semper cum sanctis regnare, cum angelis uiuere, cum utrisque gaudere, et cum ipso Domino in perpetuum feliciter  poterit uiuere. Ad quam uitam ille nos feliciter ducat, qui in presenti misericorditer regnat, gubernat iehsu Christus Dominus noster, qui cum Patre, et Spiritu sancto unus Deus uiuit et manet in secula seculorum. Amen.





SMARAGDI ABBATIS uIA REGIA.






DACHERIUS HUMANISSIMO LECTORI.

Huius operis uIA REGIA inscripti auctor non est Smaragdus presbyter et monachus Aniane in Septimania diecesique Magalonensi, qui doctrina et sanctitate Ludouici Pii imperatoris tempestate florebat; neque idem Smaragdus Luneburgensis monasterii in Saxonia abbas, quandoquidem monasterium istud condidit Hermannus Saxonie dux sub anno 972, sed Smaragdus abbas sancti Michelis  in diecesi uirdunensi. Sententiam hanc approbat doctissimus Lucas Holstenius, qui nuper in Urbe orbem litterarium ueluti sidus splendidissimum illustrabat.

»In Codice manuscripto« ait ille, »serenissime regine [Suecie] unde hoc exemplar accurate descriptum est, deficit primum folium, quo auctoris prefatio continebatur ad Ludouicum Pium, ut puto, sub quo diem extremum eum obiisse nos docet epitaphium  a Sammarthanis fratribus editum. Ut Smaragdo hoc opus tribuam facit epistola eidem in calce subiuncta Caroli imperatoris ad Leonem III papam, quam idem Smaragdus edidisse scribitur. Unde apparet hunc Smaragdum auctorem esse narrationis de collatione habita Rome in secretario basilice uaticane inter missos Caroli Magnii et Leonem papam, quam Iac. Sirmondus tom. II Concil. Gall., pag. 256, edidit; cum testimonia illa quorum narratio principio meminit, epistola Caroli contineantur. Preterea ex styli et tractandi modo perspicue apparet librum, qui DIADEMA MONACHORUM appellatur, huius Smaragdi fetum esse: cuius auctorem alii Smaragdum sancti Michelis abbatem in Saxonia manifesto errore faciunt. Nam liber serenissime regine ante Saxonicorum imperatorum tempora scriptus est, qui monasterium Luneburgense construxerunt. Neque enim  dubitari potest quin utrumque unius eiusdem auctoris opus sit, cum multa ex uno in alterum ad uerbum transcripta legantur, ut uidere est in Diademate Monachorum, quod eadem capitum serie pretexitur, et iisdem, ut dixi uerbis, utrique tamen uite generi diuersa ratione accommodatis: conferas tantum capita 6, 7, 8 et 9, et res ad oculum patebit.«

Enimuero ea que acta sunt Rome de Symbolo fidei inter Leonem papam et missos Caroli Magni, se non collegisse modo, sed et ipsis interfuisse non obscure innuit Smaragdus initio narrationis, ubi hec uerba: »His dictis noui quod nonnulla colloquendo potius quam disputando precesserant, quorum series sensuum seu uerborum, nisi tantum quod inde fuit, non satis memorie occurrit, etc. In quantum recordari  ualeo, iste fuit cursus sensuum, et summa conclusio nouissimarum definitionum,« etc. Namque in Urbem secum adduxerant Smaragdum legati illi, Iesse episcopus Ambianensis et Adalardus Corbeie abbas, utpote uirum in rebus ecclesiasticis apprime uersatum, ut eius eruditio sibi esset subsidio.

Porro legenti patebit, Smaragdum, cum regi dicauit suum opus, etate iam prouectum fuisse. Et licet in hoc opere nullos sanctos Patres laudet nominatim, continuo tamen e placitis eorum collectos quasi flores spargit, quemadmodum doctus quisque poterit diiudicare. Denique quantum e Smaragdi monitionibus profecerit Ludouicus, qui agnomen Pii sortitus est, in regendo tum seipso, tum etiam imperio patefaciunt ipsius egregii mores et acta illustria.



Epistola nuncupatoria.


Deus omnipotens, te, o clarissime rex, quando uoluit, et ubi uoluit, de regali nobilique genere nobiliter procreauit, et misericorditer ad lauacrum regenerationis perduxit: caput tuum oleo sacri chrismatis liniuit, et dignanter in filium adoptauit. Constituit te regem populi terre, et proprii Filii sui in celo fieri iussit heredem. His etenim sacris ditatus muneribus rite portas diademata regis.

Primum quia de femore regis regalique descendis prosapia, decenter tibi conuenit, et bene et multa regere regna. Secundo quia te regem esse, et sacri chrismatis unctio, et fidei confessio, operisque confirmat et actio. Tertio ut eternum cum Christo feliciter perciperes regnum. misericorditer adhuc te paruulum Rex regum adoptauit in filium. Hec te  prospicua claraque indicia ab infantia regem clamitant regemque confirmant; superest ut hec ipsa regalia, que percepisti a Domino munera, sollicite salua custodias, et operibus pariter moribusque defendas: exiguo enim tempore in hac, qua uiuimus, morabimur uita; quia uia uniuerse carnis pergimus, et celeri cursu ad promissam quotidie patriam festinamus.

Restat ergo ut de illa tantum solerter interrogemus uia, que nos a latronibus tutos uitiisque defecatos desideratam feliciter ducat ad patriam. Hortatur etenim nos de hac re Propheta, cum dicit: State super uias, et uidete, et interrogate de semitis antiquis, que sit uia bona, et ambulate in ea; et inuenietis refrigerium animabus uestris . Sollicite  ergo hec a nobis discreteque querenda est uia, que nos saluos ad requiem perducat eternam; et cum Domino nobis monstrante fuerit inuenta, caute discreteque nobis ambulandum est per eam, non ad dexteram ambulantibus aut ad sinistram. Occurrat illa de qua propheticus sermo denuntians clamat: Est uia que uidetur hominibus recta, cuius nouissima demergunt ad inferna . Sed ne aliquis nostrum per ignorantiam in hoc oberrans incidat deuium, pie nos propheta admonet Isaias: Et erunt oculi tui uidentes preceptorem tuum: et aures tue audientes uerbum post tergum monentis. Hec est uia, ambulate in ea, ut non declinetis neque ad dexteram  neque ad sinistram . Nam et Isreliticus populus cum, per aliena transiens regna, ad repromissionis tenderet patriam, nuntios misit ad Sehon regem Amorrheorum, dicens: Obsecro ut transire mihi liceat ad terram tuam, non declinabimus ad dexteram neque ad sinistram, sed per uiam regiam gradiemur, donec transeamus fines tuos. 

Et tibi ergo, nobilissime rex, si uis ad supernam feliciter promissionis tendere patriam, diligenter regia querenda est uia, quia cum sis rex in terra, ad celorum properans regna per regiam debes currere uiam. Trita etenim est, et antiquitus sanctorum regum uestigiis confricata. Per illam Iosue firmissimo properans gradu, multorum regum colla comminuit,  nefandorum phalanges strauit, Hiericuntinos muros euertit, et Isrelitico populo terram repromissionis distento fune diuisit. Per illam Dauid indeclinabiliter gradiens, persecutori Sauli pepercit; lapideo ictu Goliam exstinxit, et ab improperio Allophylorum Dei populum liberauit, et sibi regnum perpetuum solidauit. Per illam firmiter ambulantem Ezechiam misericorditer Dominus uistauit, a mortis thoro reuocauit, et quinquies ternos ad uitam pristinam addidit annos. Per illam adhuc ambulans Salomon, quasi fluuius aqua, impletus est sapientia : nam ab illa recedens inexpiabilem glorie sue intulit maculam. Per illam intrepidus Ozias rex iustus ambulans excelsa comminuit, abominationes diuersas a populo Dei abstulit, et iustificationes a Domino multiplices accepit.


Ecce conspicis perspicue, rex nobilissime, qualiter per regiam ad Deum reges ambulant uiam, et ad celorum regna cum ceteris sanctis reges quoque feliciter uolant. uia etenim regia est, que per prophetam uocatur sancta , per quam non transibit pollutus, ait idem propheta: nec inuenietur ibi leo, diabolas scilicet, qui rugiens circuit querens quem deuoret; nec mala bestia, demon uidelicet, ascendit per eam; sed est directa uia, et ambulabunt qui redempti a Domino et liberati fuerint, per eam. Per quam et te quotidie, auxiliante Domino, ire cognoscimus et gratulamur, et ad eternam gloriam te esse uenturum fideliter credentes non dubitamus.  Tantum est, ut quod cepisti bonum perficias, et usque ad perseuerantie finem perducas; quia non qui inchoauerit, sed qui perseuerauerit, saluus erit. En iam aggrediar Domino miserante tibi, rex, regiam  describere uiam, qua ambulans non habebis offendiculum, sed perfectum in finem eternumque cum gaudio a Domino excipies regnum, in qua uia dilectionis gradum conuenienter ponimus primum.



INCIPIT LIBER.



CAPUT PRIMUM. De dilectione Dei et proximi.

Dilige ergo, mitissime rex, Dominum, sicut ille precepit, scilicet ex toto corde, tota anima et tota uirtute tua . Dilige quia prior dilexit. Sic enim Ioannes ille qui super dilectionis fontem in cena recubuit, in Epistola sua ait: Fratres, diligamus inuicem,  quoniam ille prior dilexit nos . Neque enim poterat Dominum fragilitas diligere humana, nisi ille primum nostram diligeret naturam. Illius est enim omne quod possumus; illo uiuificante uiuimus, illoque uegetante mouemur. Nihil enim habet homo quod non acceperit; nec bene uelle in arbitrio constat humano, quanto magis perficere? Dilexit etiam te priusquam esses, et ideo ut esses creauit. Illi autem laudem referens sancta clamitat Scriptura: Diligis enim omnia que sunt, et nil odisti horum que fecisti, nec enim odiens aliquid constituisti . Diligens etenim Dominus, o mitissime rex, creauit te, et uiuificauit, nutriuit et custodiuit, et ad lauacrum regenerationis perduxit, renouauit,  gubernauit, et ad intelligibilem perduxit etatem; et dum adhuc paruulus esses, regali te sede sublimiter euexit. Hec omnia tibi misericorditer et per dilectionem operatus est Deus. Aperi ergo, o rex, oculos cordis, et in tantum te a Iesu Christo Domino nostro antequam esses cognosce dilectum, ut pro te eius sanguinem non dubites fusum. Suspende cor tuum ad dilectionem Creatoris tui; et non modicum, aut ex aliquo, sed sicut superius dictum est, ex toto corde, et ex tota anima, et ex tota uirtute tua dilige Dominum Deum tuum, ita ut nullius dilectionem preponas dilectioni Domini tui. Et ipso te docente intellige; ait enim: Qui diligit patrem et matrem plusquam me, non est me dignus . uere enim si Deum toto corde diligimus, dilectioni eius  non parentum, nec filiorum dilectionem preferre debemus.

Sed si diligis Deum, o piissime rex, ex toto corde et ex tota anima tua, et ex tota uirtute tua, necesse est ut diligas proximum tuum sicut teipsum: Quia in his duobus mandatis uniuersa lex pendet et prophete . Ergo legem et prophetas non implet, qui Deum proximumque non diligit. Et uera perfectaque in hoc consistit dilectio, ut diligatur Deus, diligatur et proximus; scriptum est enim: Qui non diligit fratrem suum quem uidet, Deum, quem non uidet, quomodo potest diligere? Et hoc mandatum habemus a Deo, ut qui diligit Deum, diligat et fratrem suum . Ipse namque auctor dilectionis Dominus iehsu Christus mentibus nostris mandatum  dilectionis inculcans, ait: Mandatum nouum do uobis; ut diligatis inuicem sicut dilexi uos. In hoc cognoscent omnes quia discipuli mei estis, si dilectionem habueritis ad inuicem . Nam et ille discipulus, qui de pectore Domini caritatis fluenta potabat, dilectionem Dei et proximi uaporans aiebat: Charissimi, diligamus nos ad inuicem, quoniam caritas  ex Deo est, et omnis qui diligit fratrem suum, ex Deo natus est, et cognoscit Deum: qui autem non diligit fratrem suum, non habet caritatem, et non nouit Deum. Si diligamus inuicem, Deus in nobis manet, et caritas eius in nobis perfecta est . Nam et Petrus princeps apostolorum, ut nos diligamus inuicem, dulciter exhortans ait: Estote itaque prudentes, sobrii, uigilantes in orationibus: ante omnia autem mutuam in uobismetipsis caritatem continuam habentes; quia caritas operit multitudinem peccatorum . Attendendum est quia non dixit: Temporalem habete caritatem, que aliquando sit uobiscum, et aliquando discedat a uobis; sed continuam, inquit, que uobiscum perseuerans maneat, et a cordibus uestris nunquam discedat. Beata uirtus dilectionis et caritatis,  que sic operit multitudinem peccatorum, et delet a cordibus fidelium, ut nunquam pereant in eternum.

Querere nonnulli solent quis sit proximus, quem tam germane precipit diligere Deus. Nos uero proximum, fidelem omnem dicimus Christianum, qui non solum rationabiliter proximus, sed et fideliter frater uocatur: unum enim Deum habentes, eumdemque Patrem, eius gratia renati, uocamus. Ergo generaliter omnis Christianus, Christiano proximus appellatur: cuius sigillatim ponens species, Apostolus precipit diligendas: uiri, diligite uxores uestras, et nolite amari esse ad illas . Ut filii diligantur, idem Apostolus admonet parentes, dicens: Patres,  nolite ad iracundiam procurare filios uestros . Ut serui diligantur, idem Apostolus admonet, dicens: Domini, quod iustum est et equum prestate seruis, scientes quoniam et uos Deum habetis in celis . Nam et alibi de illis Scriptura ait: Si est tibi seruus, sit quasi anima tua, quasi fratrem sic eum tracta . Ut amicus pariter diligatur et inimicus, precipit Apostolus, ubi amicum in Deum, et inimicum propter Deum admonet diligendum. Nam et Dominus in Euangelio ait: Diligite inimicos uestros, benefacite his qui oderunt uos: et orate pro persequentibus et calumniantibus uos . Ecce liquido patet quem proximum precipit Dominus diligendum, uxorem uidelicet et filios, seruos, amicos et inimicos, in quibus nominibus omnis Christianus  cognoscitur dici proximus, omnisque a Domino precipitur diligendus. Beata ergo uirtus dilectionis et caritatis, que omnes amplectitur, omnes diligit, et quasi unius proximi in mentis arcana omnium amorem recondit. uere beata, que nutrit uirtutes, et delet peccata, opprimit iram, recludit odia, expellit auaritiam, comprimit rixam, effugat pariter omnia uitia, omnia tolerat, omnia credit, omnia sperat, inter opprobria secura est, inter odia benefica, in ueritate firma, a prauis impugnatoribus non diripitur, a latronibus non furatur, a predonibus non rapitur, a flumine non destruitur, ab incendio non crematur, ab heresi non diuiditur; indiuidua stat, inexpugnabilis manet, inexplicabilis durat, inconcussa perseuerat, incorrupta letatur; ligamentum est omnium  uirtutum, gluten est animarum, concordia mentium; societas electorum et exsultatio angelorum: ne aduersitatibus frangatur, fortiter mentem roborat; ne ira superetur, rationabiliter reprimit. uere enim hec, ut uideo, regalis est uirtus, que cunctis in palatio panem letitie frangit, cunctis uinum iucunditatis porrigit, dulcia cunctis oscula tribuit, et diligens omnes ulnis extensis amplectitur. Tene ergo istam, o clarissime rex, tam claram et beatam regiamque uirtutem; tecum sit, tecum maneat, tecum surgat, tecum pergat, tecum letetur et conuiuetur; decet enim in conuiuio regis tam regiam iugiter inesse uirtutem.



CAPUT II. De obseruandis mandatis Domini.


Quia Domino auxiliante uiam regiam scribere cepimus, necesse est ut in ea operis gressus firmiter et diligenter, et ordinate ponamus, ut currens per eam non ibi damnosum offendiculum, sed lucrosum eternumque inueniat gaudium. uideamus quod nobis ipse dilectionis auctor post exsecutionem dilectionis conseruandum concedat preceptum; ait enim: Si diligitis me, mandata mea seruate: et ego rogabo Patrem, et alium Paracletum dabit uobis, ut maneat uobiscum in eternum . Attende ergo, o clementissime rex ac mitissime, quantum nos diligat Dominus noster iehsu Christus, qui cum promissione a nobis suam exigit dilectionem, et Spiritum sanctum dicit nobiscum esse in eternum mansurum, si post dilectionem suam mandata eius seruauerimus. Ab  ipso enim  nobis omnia bona creduntur, et uelle bonum et operari ab illo prius nobis largitur. Diligimur enim ut diligamus, amamur ut amemus, cognoscimur ut cognoscamus, adiuuamur ut operemur et operando uirtutibus ditemur. Ergo si te dilectio Dei proximique demulcet, consequens est ut facias quod ille precepit, quia in tantum diligis, in quantum facis. Neque enim potest sincere Deum diligere, qui mandata eius fideliter non implet. Ipse te Domino docente intellige; ait enim: Si quis diligit me, sermonem meum seruabit; et Pater meus diliget eum, et ad eum ueniemus, et apud eum mansionem faciemus. Et qui non diligit me, sermones meos non seruat . Ioannes quoque apostolus  dilectione Domini repletus in Epistola sua ait: In hoc scimus quoniam cognouimus eum, si mandata eius obseruemus. Qui dicit se nosse eum, et mandata eius non custodit, mendax est, et in hoc ueriats non est. Qui autem seruat uerbum eius, uere in hoc caritas Dei perfecta est . Liber quoque Iob ore Domini sacratus de hoc ipso testis est, maxime de regibus dicens: Non aufert a iusto oculos suos, et reges in solio collocat in perpetuum, et illi eriguntuur. Reuelabit quoque aurem eorum, ut corripiat; et loquetur ut reuertantur ab inquitate. Si audierint et obseruauerint, complebunt dies suos in bono, et annos suos in gloria: si autem non audierint, transibunt per gladium ut consumantur in stultitia . De se quoque ipse Iob bonum rectumque  dans testimonium, ait: uestigia Dei secutus est pes meus, uiam eius custodiui, et non declinaui ex ea, a mandatis labiorum eius non recessi, et in sinu meo abscondi uerba oris eius . Tale ergo de te, o bone rex, uolumus semper audire testimonium, tale uidere frequenter et opus.

Ipse quoque Dominus de dilectione sua atque mandatorum suorum obseruantia populum Isreliticum admonens, dicit: Et nunc, Isrel, audi precepta et iudicia, que ego doceo te, ut faciens ea, uiuas in eis. Obserua et caue ne quando obliuiscaris Domini Dei tui. Et nunc, Isrel, quid Dominus Deus tuus petit a te, nisi ut timeas Deum tuum, et ambules in uiis eius, et diligas eum, ac seruias Domino Deo tuo, in toto corde tuo, et in tota anima, custodiasque mandata  Domini, et ceremonias eius, quas hodie precipio tibi, ut bene sit tibi? Si autem audieris uocem Domini Dei tui, ut facias atque custodias omnia mandata eius, que ego tibi precipio hodie, faciet te Dominus Deus tuus excelsiorem cunctis gentibus que uersantur in terra: uenientque super te uniuerse benedictiones iste, et apprehendent te, si tamen precepta eius audieris. Benedictus tu in ciuitate, et benedictus in agro. Benedictus fructus uentris tui, et fructus terre tue, fructusque iumentorum tuorum, greges armentorum tuorum, et caule ouium tuarum. Emittet Dominus benedictionem super cellaria tua, et super omnia opera manuum tuarum. Dabit Dominus inimicos tuos qui consurgunt aduersum te, corruentes in conspectu tuo .


Addens quoque Dominus adhuc ad Isrelem, dicit: Si in preceptis meis ambulaueritis, et mandata mea custodieritis, et feceritis ea, dabo uobis pluuias temporibus suis, et terra gignet germen suum, et pomis arbores replebuntur. Apprehendet messium tritura uindemiam, et uindemia occupabit sementem: et comedetis panem uestrum in saturitate, et absque pauore habitabitis in terra uestra. Dabo pacem in finibus uestris: dormietis, et non erit qui exterreat. Auferam malas bestias, et gladius non transibit terminos uestros. Persequemini inimicos uestros, et corruent coram uobis. Persequentur quinque de uestris centum alienos, et centum de uobis decem millia, cadent inimici uestri gladio in conspectu restro. Quod si non  audieritis me, nec feceritis omnia mandata mea, si spreueritis leges meas, et iudicia mea contempseritis, ut non faciatis ea que a me constituta sunt, et ad irritum perducatis pactum meum, ego quoque hec faciam uobis. uisitabo uos uelociter in egestate, et ardore qui conficiat oculos uestros, et consumat animas uestras. Frustra seretis sementem, que ab hostibus deuorabitur. Ponam faciem meam contra uos, et corruetis coram hostibus uestris, et subiiciemini his qui oderunt uos: fugietis nemine persequente . Per Isaiam quoque Dominus ad Isrel clamat, et dicit: Utinam attendisses mandata mea! Facta fuisset sicut flumen pax tua, et iustitia tua sicut gurgites maris; et fuisset quasi arena semen tuum, et stirps uteri tui ut lapilli eius: non interiisset, et non fuisset attritum  nomen eius .

Bonum ergo tibi est, o rex, ut diligas Dominum Deum tuum, et ob dilectionem eius nimiam sollicite et diligenter custodias eius precepta. Sancta sunt enim mandata eius et iusta, et obseruantibus ualde salutaria. Propterea Pater et Filius et Spiritus sanctus ad te uenient, et apud te in proprio letam mansionem facient, et beatus eris in perpetuo tali hospite uisitatus. Propterea complebuntur in benedictionibus dies tui, et in gloria anni tui. Propterea pax tua feliciter multiplicabitur, et gaudium sicut flumen in eternum complebitur.



CAPUT III. De timore.

Ecce iam auxiliante Deo ad tertium uie regie  peruenimus gradum, in quo operis nostri rectum debemus figere gressum. Sed quia per nosmetipsos agere non ualemus, Prophetam eiusdem Domini, cuius uiam gradimur, diligenter interrogemus.

Adest nobis beneuolus humilisque Dauid Spiritu sancto repletus, et ubi post obseruantiam mandatorum Dei, seruitiumque beatum pedem operis nostri figere debeamus ostendit, dicens: Seruite Domino in timore: et exsultate ei cum tremore . Nam et Apostolus eque nos admonet, dicens: Cum timore uestram salutem operamini . Ecce quomodo uia regia patet, ecce quomodo perspicua est, ecce quomodo ultro se occurrentibus offert: planam se iter agentibus sternit, et lucidam  se calcantibus prebet. Quid enim clarius? quid lucidius? quidue congruentius esse potest, quam ut qui diligit Dominum, mandata eius obseruet et operetur in eis? et qui operatur, non inaniter, aut iactanter, sed cum timore Dei operetur, et non sibi de bono opere inanes et uacuas tribuat laudes, sed Domino iugiter dignas gratias referat, qui eum et fructu boni operis impleat, et in operando felix ei adiutorium prebeat. Scriptum est enim: Qui timent Dominum, sperauerunt in Domino: adiutor eorum et protector eorum est .

Time ergo, o mitissime rex, Deum, ut protectionem tibi iugiter et adiutorium felix ministret, et tua uox cum uoce Marie, Moysi et Aaron unita ad Regem  regum clamet, et dicat: Adiutor et protector meus Dominus, et factus est mihi in salutem . Necnon et uox tua cum regis Dauid uoce coniuncta, iubiloque exsultationis repleta uociferans clamet, et dicat: Dominus uirtus mea, firmamentum meum, et refugium meum, et liberator meus: Deus meus, adiutor meus, et sperabo in eum. Protector meus, et cornu salutis mee, et susceptor meus. Laudans inuocabo Dominum, et ab inimicis meis saluus ero .

Time ergo Deum, rex, ut iugem tibi anime uirtutem corporisque ministret, firmamentum mentis et adiutorium concedat eternum, cornu regni tui faciat sublime, et brachium fortitudinis robore confirmet. In timoris etenim laudem Salomon ait: Timor Domini  apponet dies . Time ergo Deum, o rex, sed illo timore, qui sanctus permanet in seculum seculi; illo casto timore, qui tibi ad dies temporis huius adiiciet dies eternos, dies perpetuos, dies immortales, dies perennes: imo diem unum sine uespera et infinitum, diem felici gaudio plenum, indeficiente luce refertum, angelico comitatu suffultum, diem quem nox non interpolat, tenebre non obscurant, nubilum non offuscat, importabilem non efficit calor estatis, pigrum non reddit frigus hiemis: dies qui tibimet unus erit cum sanctis, communis cum angelis, eternus cum utrisque, qui tibi cum felici gaudio consortium tribuat angelorum, et socium faciat patriarcharum, in numero computet prophetarum, in exsultatione socium faciat apostolorum.


Ipse quippe Salomon de laude boni timoris ait: Timor Domini fons uite . Ergo, si uis, rex, in eternum feliciter uiuere, alacriter ad fontem debes recurrere uite. Ipse enim est fons uite, qui iuge dans poculum, eternam auferet sitim, et cum gloria tribuet immortalitatis coronam. Ipse iterum Salomon ait: Timor Domini dat uitam . uides ergo, rex, quia in timore Domini plenitudo inuenitur uite: uides quia timor Domini nobis immortalem et eternam ministrat uitam. Presens etenim uita dierum plenitudine non fulcitur, sed futura. In dimidio namque dierum nostrorum tollimur; et ab ista, dum adhuc uiuere cogitamus, rapimur uita. Sic enim rex iustus Ezechias ait: Ego dixi in  dimidio dierum meorum: uadam ad portas inferi, etc. Precisa est uelut a texente uita mea; dum adhuc ordirer, succidit me: de mane usque ad uesperam finies me . Nam quod in timore Dei plenitudo sit sapientie, et plenitudo fructuum, et plenitudo generationis, et thesaurus salutis, una sententia comprehendit pariter Ecclesiasticus liber, et dicit: Plenitudo sapientie est timere Deum; et plenitudo a fructibus eius, omnem domum illius implebit a generationibus, et receptacula a thesauris illius. Corona sapientie timor Domini, replens pacem, et salutis fructum: et uidit, et dinumerauit eam, utraque autem sunt dona Dei . Ipse iterum te timere Dominum salutariter admonet, dicens:  Serua illius timorem, et in illo ueterasce. Metuentes Dominum sustinete misericordiam eius, et non deflectatis ab illo ne cadatis. Qui timetis Dominum, credite illi, et non euacuabitur merces uestra. Qui timetis Dominum, sperate in illum, et in oblectatione uobis ueniet misericordia. Qui timetis Dominum, diligite illum, et illuminabuntur corda uestra . Ipse iterum Salomon ait: Timor Dei est non despicere pauperem iustum, et noli magnificare peccatorem diuitem. Quia quamuis magnus sit iudex et potens in honore, non est maior illo qui timet Deum. Quam magnus qui inuenit sapientiam et scientiam, sed non est super timentem Deum. Timor Dei se super omnia superposuit: Beatus homo cui donatum est habere timorem Dei. Timor Domini sicut paradisus benedictionis,  et super omnem gloriam operuerunt illum .

uides ergo, rex, quia et ista regia uirtus est, in qua fiducia fortitudinis est, in qua uite plenitudo inuenitur, in qua fructuum plenitudo nutritur, in qua generationis crescit prosapia, per quam fructus pullulat salutis et pacis, per quam thesaurus reconditur salutaris, per quam illuminabuntur corda iustorum, per quam multipliciter crescet merces eorum. uere uerum est: Beatus cui datum est habere timorem Dei .

Adhuc audi, et diligenter attende, rex, quid Dominus per Malachiam prophetam timentibus se promittat. Orietur, inquit, uobis timentibus nomen meum sol iustitie, et sanitas in pennis eius; et egrediemini,  et salietis sicut uituli de armento; et calcabitis impios, cum fuerint cinis, sub planta pedum uestrorum . Et tibi ergo timendum est nomen Domini, ut sol iustitie tibimet oriatur Christus, qui mentis tue tenebras repellat, ignorantiam cordis auferat, et lucem intelligentie infundat, sapientie radios in te dirigat, et discretionis tui memoriam porrigat, inimicorum colla plantis tuis calcanda substernat, et fidelium regna ab inimicorum insidiis te dominante, defendat.



CAPUT Iu. De sapientia.

Uberes Deo gratias agere debemus, qui nos ad celica regna per regiam iubet pergere uiam, ut per  recta gradientes itinera, ad celestem feliciter mereamur pertingere patriam. Ergo non declinemus ad dexteram aut sinistram; firmo solidoque gradu per regiam nobis incedendum est uiam, et casto sanctoque timori celestis et sancta iungenda est sapientia, ut utraque uirtute sociata ad immortalem mereamur pertingere uitam. Corona enim, ait Scriptura, sapientie timor Domini est . Et: Initium sapientie timere Deum . Et: Plenitudo sapientie et radix sapientie, ut dicit Scriptura , timor Domini est . Si ergo timor Domini initium est sapientie, et plenitudo eius, et corona ipsius, radixque eiusdem, liquide apparet, quia una de alia pendet, et alteri succedit  altera. Et ideo proxime sunt a nobis ponende, non separate. Congruenter ergo post timorem ponimus sapientiam; quia non in maleuolam animam, ut scriptum est, sed in timentem Deum ingreditur sapientia .

Time ergo, clarissime rex, Deum, et animam tuam prepara ad excipiendum sapientiam, ut sicut rex regiam cum sapientia sapienter possis pergere uiam: regibus enim liber Sapientie maxime frequenterque clamitans ait: Ad uos ergo reges sunt hi sermones mei, ut discatis sapientiam, et non excidatis: qui enim custodierint iusta, iuste iustificabuntur. Clara est, et que nunquam marcescit sapientia, et facile uidetur ab his qui diligunt illam, et inuenitur ab his qui querunt illam . Audis  ergo, clarissime rex, quia specialiter regibus, ex quibus diuina largiente gratia, unus es tu, hec superna dirigitur uox; et ut sapienter agant, oraculum diuinum frequenter regibus clamitat. Unde et nos uestram clarissimam acclines flagitamus excellentiam, ut sedulus diuinam claramque discas sapientiam, et diligenter et assidue requiras illam, et non tepide aut tarde, sed sagaciter uigilanterque inuestiges illam, et super aurum et argentum concupiscas illam. Sic enim scriptum est de illa: Concupiscentia itaque sapientie deducit ad regna perpetua. Si ergo delectamini sedibus et stemmatibus, reges populi, diligite sapientiam, ut in perpetuum regnetis cum ea. Diligite lumen sapientie, omnes qui preestis populis .


Oramus ergo te, sanctissime rex, diligenter attende quid de se Salomon, quid de laude sapientie loquatur. Ait enim: Sum quidem et ego mortalis homo, similis omnibus, et ex genere terreni illius, qui prior factus est, et in uentre matris figuratus sum caro; decem mensium tempore coagulatus sum in sanguine ex semine hominis, et delectamento somni conueniente, et ego natus accepi communem erem, et in similiter factam decidi terram, et primam uocem similem omnibus emisi plorans. In inuolumentis nutritus sum, et curis magnis. Nemo enim ex regibus aliud habuit natiuitatis initium. Unus ergo introitus est omnibus ad uitam, et similis exitus. Propter hoc optaui, et datus est mihi sensus: et inuocaui, et uenit in me spiritus sapientie: et preposui illam regnis et  sedibus, et diuitias nichil duxi in comparatione illius; nec comparaui illi lapidem pretiosum, quoniam omne aurum in comparatione illius arena est exigua, tanquam lutum estimabitur argentum in conspectu illius. uenerunt autem mihi omnia bona pariter cum illa, et innumerabilis honestas per manus illius, et letatus sum in omnibus, quoniam antecedebat me ista sapientia, etc. Hec enim pretiosior sole, et super omnem dispositionem stellarum, luci comparata, inuenitur prior; illi enim succedit nox, sapientia autem non uincitur malitia. Attingit ergo a fine usque ad finem fortiter, et disponit omnia suauiter. Hanc amaui et exquisiui a iuuentute mea, et quesiui eam mihi sponsam assumere, et amans factus sum forme illius,  generositatem illius glorificat, contubernium habens Dei; sed et omnium Dominus dilexit illam. Sobrietatem enim et prudentiam docet, et iustitiam, et uirtutem, quibus utilius nichil est in uita hominibus. Propter hanc habebo immortalitatem, et memoriam eternam his qui post me futuri sunt relinquam: disponam populos, et nationes mihi erunt subdite. Timebunt me audientes reges horrendi, et in multitudine uidebor bonus, et in bello fortis .

Animaduerte et intellige, o nobilissime et clarissime rex, quia sapientia uirtus regia est, que inuestigabiliter a regis regum prediuite procedit thesauro, et non negligentibus aut superbis, inuidis aut maleuolis datur; sed mitibus, humilibus et timentibus  Deum conceditur. uere enim sine dubio sapientia uirtus est regia, ad quos specialiter, ut discant sapientiam, sermo propheticus clamitat. Regia namque uirtus est sapientia, quia bene operantes reges iustificat, et lumen scientie illis inexstinguibile radiat, oculos cordis illuminat, sensus mentis illustrat, subtilem intellectum ministrat, salutem corporis prestat, honestatem moribus concedit, thesauros infinitos multiplicat, uirtutem regni roborat, et participem Dei amicitie constituit, spiritu sapientie et intellectus, consilii et fortitudinis, scientie et pietatis, et timoris Domini replet. Iustitiam regibus et prudentiam, fortitudinem et temperantiam donat, uirtutem et sobrietatem ministrat, stabiles facit in regno, certos in uerbo, dulces in eloquio, hilares  in dato, in misericordia humanos, in respondendo suaues, in discernendo sagaces, in prosperitate mites, in aduersitate securos, acutos in sensu, in facto placidos, candidos in uultu et fortes in bello. Sapientia regibus concedit sibi subdita discrete disponere regna, et suauiter populos iam sibi facit seruire possessos. Exteras etiam gentes fortiter facit debellare minaces, et nationes subiici diras, et reges calcari feroces, et ut ita dicam, in sapientia constat regni dispositio cuncta. Thesaurus etenim magnus est sapientia, quam qui inuenerit, inueniet uitam, et qui possederit, immortalitatis habebit coronam. Thesaurus est enim Domini occultus et non omnibus manifestatus. Sic enim de sapientia uir famosissimus Iob testatur, dicens: Sapientia  uero ubi inuenitur? et quis est locus intelligentie? nescit homo pretium eius, nec inuenitur in terra suauiter uiuentium. Abyssus dicit: Non est in me; et mare loquitur: Non est mecum. Non dabitur aurum obryzum pro ea, nec appendetur argentum in commutatione eius. Non equabitur ei aurum uel uitrum, nec commutabuntur pro ea uasa auri: excelsa et eminentia non memorabuntur comparatione eius: trahitur autem supientia de occultis, etc. Unde ergo sapientia uenit? et quis est locus intelligentie? Abscondita est ab oculis omnium uiuentium, uolucres celi quoque latet. Perditio et mors dixerunt: Auribus nostris audiuimus famam eius. Deus intelligit uiam eius, et ipse nouit locum illius, etc. Et dixit homini: Ecce  timor Domini ipsa est sapientia, et recedere a malo intelligentia .

Grandis enim hic, rex clarissime, ut uides, et inuestigabilis fama de sapientia sonat; regia sine dubio uirtus est, cui non comparatur aurum mundum, uel obryzum, nec adequabitur argentum clarissimum, nec confertur uitrum perlucidum. In cuius comparatione lapis uilescit sardonychus, pro nichilo ducitur sapphirus, paruipenditur topazius. Aurea non magnifice feruntur uascula, mundissime non appendentur tincture, nec aliquid pretiosi et uarii estimabuntur lapilli. uere, ut uides, regia uirtus est sapientia, et a regibus maxime diligenda.

Dilige ergo illam, o clarissime rex, ut diligaris ab illa: taliter enim uox eius in Prouerbiis sonat: Ego  diligentes me, inquit, diligo: et qui mane uigilant ad me, inuenient me . Tale tuum bonis actibus regium prepara pectus, ut tuo semper inesse consilio delectetur. Internis te doceat cogitationibus quidquid gerere debes operibus. Suum est enim consilium, et cui uult intimat illud; sua est prudentia, et cui uult porrigit illam; sua est fortitudo, et cui uult tribuit illam; suum est regnum, et cui uult et quantum uult commendat illud. Sua etenim uox per Salomonem in Prouerbiis taliter clamitat: Ego sapientia habito in consilio, et eruditis intersum cogitationibus. Meum est consilium et equitas, mea est prudentia, mea est fortitudo. Per me reges regnant, et conditores legum iusta decernunt. Per me principes imperant, et potentes decernunt iustitiam.  Ego diligentes me diligo, et qui mane uigilant ad me, inuenient me. Mecum sunt diuitie et gloria, opes superbe et iustitia. Melior est enim fructus meus auro et lapide pretioso, et genimina mea argento electo. In uiis iustitie ambulo, in medio semitarum iudicii, ut ditem diligentes me, et thesauros eorum repleam . Ergo rex, ut terrenos thesauros tibi repleat Christus, et concedat eternos, clama medullis cordis, clama tota intentione mentis, et cum Salomone non cesses ad Dominum fundere preces; ora iugiter, ora frequenter, ora instanter, ora indesinenter Deum, et dic: Deus patrum meorum et Domine misericordie, qui fecisti omnia uerbo tuo, et sapientia tua constituisti hominem ut dominaretur creature que a te facta est, ut disponat orbem terrarum in equitate  et iustitia, et in directione cordis iudicium iudicet: Da mihi sedium tuarum assistricem Sapientiam, et noli me reprobare a pueris tuis, quoniam seruus tuus ego sum, et filius ancille tue, homo infirmus et exigui temporis, et minor ad intellectum iudicii et legum. Mitte illam de celis sanctis tuis, et a sede magnitudinis tue ut mecum sit et mecum laboret, ut sciam quid acceptum sit apud te. Scit enim illa omnia, et intelligit, et deducet me in operibus meis sobrie, et custodiet in sua potentia, et erunt accepta opera mea, et disponam populum tuum iuste, et ero dignus sedium patris mei .

uere, rex, beata est uirtus sapientie; et qui inuenit eam, beatus efficitur ab illa. Sapientia filiis  suis uitam preparat, diligentibus se iustitiam ministrat, amantibus se prudentiam donat: qui tenuerit illam, uitam hereditabit eternam; diligit enim Deus illum qui diligit sapientiam. In tentatione ambulat cum eo, et in primis eligit eum, et firmabit illum, et iter adducet directum ad illum, et denudabit absconsa sua illi, et thesaurizat super illum scientiam et intellectum prudentie.



CAPUT u. De prudentia.

Post illuminationem ergo sapientie thesaurosque scientie, oportet illum qui cupit regiam feliciter currere uiam, Domino donante, impleri prudentia. Regia etenim uirtus est prudentia, et a prioribus regibus nimium dilecta; sic enim de Dauid rege  scriptum est: Egrediebatur quoque ad omnia quecunque misisset eum Saul, et prudenter se agebat . Prudentia enim quasi porrouidentia dicitur. Porro autem et a longe prouidere oportet regem quid agere debeat, ne post actum egisse se peniteat. Omnia namque que agit et erga Deum et erga homines, prudenter agere debet et prouide. Omnia iuste, omnia recte, omnia sapienter et cum prudentia necesse est ut faciat, ne regis opera uel consilia, ut ceterorum hominum, reprehensionis recipiant linguam. Qui enim multa Domino donante gubernat, necesse est ut alto consilio prudenter cuncta disponat. Sic enim prudentissimus Salomon in Prouerbiis ait: Qui sapiens est, multa gubernat prudentia. Item ipse ait: Sapientia edificabitur domus,  et prudentia roborabitur . Grandis enim uirtus est, maxime in pectore regis, prudentia, que cuncta prudenter regna regit atque gubernat. Prudentia namque ornamentum est omnium uirtutum, gloria uerbi decusque sermonis, sicut scriptum est: Ornamentum aureum prudentis doctrina, et quasi brachiale in brachio dextro . Prudentia custos est oris, gubernatio actionis, temperantia cordis, moderatio lingue, omniumque statera uerborum et ponderatio rerum. Sic enim scriptum est: uerba prudentium in statera ponderabuntur . Iterum scriptum est: Aurum tuum et argentum tuum confla, et uerbis tuis fac ostiola, et frenos ori tuo rectos . Rursum scriptum est: Aperi os tuum muto, et causis  omnium filiorum qui pertranseunt, aperi os tuum, decerne quod iustum est, et iudica inopem et pauperem . Quia de fructu oris sui unusquisque replebitur bonis, et iuxta opera manuum suarum retribuetur ei . Malachias quoque ex persona Domini: Deleui, inquit, pactum meum, quod fuit cum eo, uite et pacis, et dedi ei timorem, et timuit me, et a facie nominis mei pauebat. Lex ueritatis fuit in ore eius, et iniquitas non est inuenta in labiis eius, in pace et in equitate, ambulauit mecum, et multos auertit ab iniquitate . Paulus ad Colossenses  ait: Sermo uester semper in gratia sale sit conditus, ut sciatis quando oporteat uos unicuique respondere.


Dilige ergo, rex, hanc clarissimam regiamque uirtutem, que tibi regni gubernationem disponat, et discretionem actionis conferat; que tibi gressus operis dirigat, et cogitationis actus disponat; que tibi regiam prolibusque fecundam edificet, et edifificatam roboret; que tibi ornamenta uirtutum copiamque ministret et rerum; que tibi regni cornu sublimet, et brachio fortitudinem donet; que ori tuo legem ueritatis ministret, et cordi tuo intellectum sapientie multiplicet; que tibi multarum gentium colla subiiciat, et te cunctis amabilem reddat; que sermonibus tuis aureum ornamentum imponat, et argenteum munus labiis conferat; que operibus tuis iugem custodiam, congruam ministret et gloriam.



CAPUT uI. De simplicitate.

Magna est quidem prudentie uirtus: sed necesse est ut simplicitatis uirtute temperetur. Sic enim Dominus in Euangelio ait: Estote prudentes sicut serpentes et simplices sicut columbe . Ambula ergo, nobilissime rex, de uirtute in uirtutem, et iugiter proficiens in melius, ab itincre non declines regio; sed de prudentia in simplicitate firmiter pone gressum. uia enim regia est simplicitas, et a sanctis regibus antiquitus dilecta. Laudabile etenim de Iob laudabili uiro Dominus dat testimonium, dicens diabolo: Nunquid considerasti seruum meum Iob, quod non sit ei similis in terra, homo simplex et rectus ac timens Deum, et recedens a malo .  De Moyse quoque Scriptura commemorat dicens: Erat mitissimus super omnes homines qui morabantur in terra . Specialiter namque liber Sapientie regibus regumque ministris clamat et dicit: Diligite iustitiam, qui iudicatis terram, sentite de Domino in bonitate, et in simplicitate cordis querite illum, quoniam inuenietur ab his qui non tentant illum . Generaliter autem et de omnibus sanctis Salomon in Prouerbiis ait: Simplicitas iustorum diriget eos : Qui ambulat simpliciter, saluus erit . Paulus uero ait: uolo uos sapientes esse in bono, et simplices in malo . Debet etenim electorum corda prudentia in bonum iugiter acuere, et simplicitas ab acumine prudentie temperari, ne aut prudentia modum  rectitudinis excedat, aut simplicitas ignorantie fallacia torpescat.

Regia etenim uia est simplicitas, que regum simpliciter dirigit gressus, ut ad celestia, per regia gradientes itinera, feliciter perueniant regna. Curre ergo, rex, firmiter per simplicitatis itinera, ut ad perennem citius peruenias uitam, et immortalitatis cito accipias premia, et stola induaris pacis et glorie.



CAPUT uII. De patientia.

Transi iterum, rex, de uirtute in uirtutem, et de simplicitate in patientiam feliciter pone gradum. Posside patientiam, si uis tuam dulciter possidere  animam. Sic enim Deus anctos nostre salutis et pacis in Euangelio ait: In patientia uestra possidebitis animas uestras . Salomon quoque dicit: Doctrina uiri per patientiam noscitur, et gloria eius est iniqua pretergredi . Paulus quoque ait: Induite uos ergo sicut electi Dei, sancti, et dilecti uiscera misericordie, benignitatem, humilitatem, modestiam, patientiam, supportantes inuicem, et donantes uobismetipsis si quis aduersus aliquem habet querelam: sicut Dominus donauit uobis, ita et uos . Nam quod et ista uirtus principum uirtus sit, Salomon in Prouerbiis testatur, dicens: Patientia lenitur princeps, et lingua mollis frangit duritiem . Apostolus uero ad eosdem principes clamat, dicens: Corripite  inquietos, consolamini pusillanimes, suscipite infirmos, patientes estote ad omnes . Iacobus apostolus ait: Patientia autem opus perfectum habet: ut sitis perfecti et integri, in nullo deficientes . uirtus ergo que lenit principes, et docet corripere inquietos, et opus regum ad perfectum perducit, sine dubio uirtus est regia. Ambula ergo per eam, mitissime rex, et dilige eam, quia currens per eam non habebis offendiculum, sed plenum et eternum in futuro inuenies gaudium. Magna enim est uirtus patientia, que ledentem se non ledit, sed diligit; que iniurianti iniurias remittit, non reddit; [que] cui nocere potest non nocet, sed parcit. Patientia est que nos Deo commendat, et a malis omnibus custodit et seruat. Ipsa est que iram temperat; ipsa  est que linguam refrenat; ipsa est que mentem gubernat; ipsa est que pacem custodit; ipsa est que disciplinam moderate peragit; ipsa libidinis impetum frangit; ipsa furoris uiolentiam comprimit, incendium simultatis exstinguit, cercet potentiam diuitum, refouet inopiam pauperum, facit humiles in prosperis, fortes in aduersis, contra iniurias et contumelias mites, tentationes expugnat, persecutiones tolerat. Ipsa est que fidei nostre fundamenta fortiter munit; ipsa est que incrementa spei nostre sublimiter prouehit; ipsa nos ut tenere possimus uiam Christi, gubernat; ipsa ut filii Dei perseueremus, confirmat.

Hanc ergo ama, rex, uirtutem, hanc dilige, hanc cum gaudio et totis uiribus amplecti festina. uere  enim regia uia est, et per se gradientes feliciter ad regnum perducit eternum. Caue ne declines ad dexteram aut ad sinistram. Scito quia sicut Domini est bonum patientia, ita diaboli malum est impatientia. Et sicut ille in quo inhabitat et manet Christus, patiens inuenitur; ita impatiens semper ille existit cuius mentem diaboli nequitia possidet. Tu uero, rex, regiam uiam tene, et non declines ab ea, sed ista felici beataque uirtute, in eam que uocatur iustitia, actionis tue feliciter pone pedem.



CAPUT uIII. De iustitia.

Quod regale sit officium facere iustitiam et iudicium, Ieremias testatur, ubi: Et precepit Dominus,  dicens: Descende in domum regis Iuda, et loqueris ibi uerbum hoc, et dices: Audi uerbum Domini, rex Iuda, qui sedes super solium Dauid: tu et serui tui, et populus tuus, qui ingredimini per portas istas. Hec dicit Dominus: Facite iudicium et iustitiam, et liberate ui oppressum de mana calumniatoris, et aduenam, et pupillum, et uiduam nolite contristari, neque opprimatis inique: et sanguinem innocentem ne effundatis in loco isto. Si enim facientes feceritis uerbum istud, ingredientur per portas domus huius reges sedentes de gente Dauid, super thronum eius, et ascendentes currus et equos, ipsi et serui, et populus eorum. Quod si non audieritis uerba hec; in memetipso iuraui, dicit Dominus, quia in solitudinem erit domus hec . Dilige ergo iustitiam, rex, si  uis perpetua frui uita, si uis honorari in perpetuo ab ea. Scriptum est enim: Si sequeris iustitiam, apprehendes illam, et indues quasi poderem honoris, et inhabitabis cum ea, et proteget te in sempiternum, et in die agnitionis inuenies firmamentum .

Tu ergo cum sis rex in terra, ut sis filius Regis in celo, dilige iudicium et iustitiam. Imitare operibus quem Patrem clamas sermonibus. Dilige iustitiam et operare in ea; quia Pater tuus celestis diligit et operatur in ea. Ipse enim ait per Ieremiam: Ego sum Dominus qui facio misericordiam et iudicium et iustitiam in terra: hec enim placent mihi, ait Dominus . Totis uiribus tuis debes imitari illum, cum quo speras uiuere in eternum.  Sic enim Dominus per prophetam Ezechielem ait: uir si fuerit iustus, et fecerit iudicium et iustitiam, in montibus non comederit, et oculos suos non leuauerit ad idola domus Isrel: et uxorem proximi sui non uiolauerit, et ad mulierem menstrualem non accesserit; et hominem non contristauerit; pignus debitori reddiderit; et nudum operuerit uestimento: panem suum esurienti dederit; per uim nichil rapuerit; ad usuram non commodauerit, et amplius non acceperit; ab iniquitate auerterit faciem suam, et iudicium uerum fecerit inter uirum et uirum, in preceptis meis ambulauerit, et iudicia mea custodierit ut faciat ueritatem, hic iustus est, uita uiuet, ait Dominus . Dilige ergo, rex, iustitiam et iudicium, que est uia regia, et a prioribus regibus  antiquitus trita. Per eam desiderium bonum iustis dabitur; per eam de angustia iusti liberabuntur; per eam semen eorum in eternum fundabitur; per illam domus eorum plurimam accipiet fortitudinem. Illam tenendo erit memoria iustis cum laudibus; illam sequendo sancti diligentur a Deo; illam custodiendo exaltabuntur ab eo; illam obseruando honorificabuntur ab eo; in illa fidendo absque terrore erunt quasi leo. Laborantes in ea benedictionem consequentur eternam; operantes cum illa mercedem accipient sempiternam; sicut scriptum est: Datio Dei permanet iustis, et benedictio eius in mercedem eius festinat . Hec est uia regia, per quam, rex, gradiens cito peruenies ad perpetua  regna. Sed tempera iustitiam, et crudelitatis sollicite caue sinistram. Temperata etenim iustia regiam tenet uiam. Quod si caute non temperetur, in crudelitatem cito dilabitur.



CAPUT IX. De iudicio.

Sed ne hoc tibi eueniat, salutariter te admonet scriptura, dicens: In iudicando esto pupillis misericors ut pater, et pro uiro matri illorum: et eris tu uelut filius Altissimi obediens, et miserebitur tui magis quam mater . Iob quoque ait: Oculus fui ceco, et pes claudo: pater eram pauperum, et causam quam nesciebam, diligentissime inuestigabam, conterebam molas iniqui, et de dentibus illius auferebam predam. Flebam quondam super eo qui afflictus  erat, et compatiebatur anima mea pauperi . Nam et hanc regiam esse uirtutem rex Salomon approbat, dicens: Rex qui iudicat in ueritate pauperes, thronus eius in eternum firmabitur . Si uis ergo, o rex, ut thronus tuus a Domino firmetur, non cesses iustificare pauperem et pupillum, non cesses subuenire uidue et oppresso, non cesses defendere aduenam et desolatum, subueni misero, eleua iacentem, solida confractum, conforta et robora lassum, diuitiis non cesses fulcire mendicum, de manu peccatoris non cesses liberare oppressum. Audi quod regibus regumque iudicibus Dominus per Dauid clamitat dicens: Iudicate egeno et pupillo: humilem et pauperem iustificate. Eripite pauperem, et egenum de manu peccatoris liberate  . Huic sententie concordans liber Ecclesiasticus ait: Libera eum qui iniuriam patitur de manu superbi . Isaias nichilominus predicans ait: Querite iudicium, subuenite oppresso, iudicate pupillo, defendite uiduam, et uenite et arguite me, dicit Dominus. Si fuerint peccata uestra ut coccinum, quasi nix dealbabuntur; et si fuerint rubra quasi uermiculus, uelut lana alba erunt. Si uolueritis et audieritis me, bona terre comedetis . uide ergo et diligenter attende, o rex, quid defensoribus eueniat pauperum; se illis esse debitorem, seque redditorem pronuntiat Deus, niuis candorem peccatoribus promittit, et albe lane munditiem pollicetur: postremo bona terre comedere tribuit, terre scilicet illius de qua scriptum est: Sancti in terra  sua duplicia possidebunt , et de qua Psalmista ait: Credo uidere bona in terra uiuentium . uides quia bona terre eterne illis regibus conceduntur, qui hic pauperum defensores existunt. Illis in escam fructus eterne conceditur terre, qui hic pauperes sciunt defendere pie, fructus optimos scilicet augelorum, fructus eternos, fructus perpetuos, fructus dulcissimos et amantissimos, plenos saturitate et pinguedine, plenos letitia et gaudio, plenos felicitate et gloria.

O quam beata est uita regum iustorum, que et hic temporalibus rebus fulta nitescit, et in eternum cum angelis immortaliter requiescit: hic terrenis nutritur deliciis, illic gloria uestitur decoris; hic  populorum constipatur cateruis, illic choris comitatur angelicis; hic hominum multitudine delectatur, illic cum angelorum choro letatur, hic illi militia imperii obtemperat, illic in militia Redemptoris exsultat; hic stola uestitus regali nitescit, illic gloria immortalitatis refulget; hic regis diademata portat, illic gaudio exsultationis resultat; hic terreni regis filius uocitatur, illic celestis Regis filius confirmatur; hic terreni regni decenter magnam capit hereditatem, illic celestis regni felicem feliciter accipit portionem. Hec ut tibi eueniat, clarissime rex, totis uiribus laborare non cesses; nullus te felicior erit, si tibi hec, auxiliante Domino, euenerit; nullus te transcendet in gloria, si hec tibi a Domino feliciter fuerit collata.



CAPUT X. De misericordia.

Qui enim, Domino adiuuante, pie cupit pauperes et uiduas, aduenas et pupillos defendere, misericorditer, si ualet, eorum inopiam bonis suis debet abstergere, et mendicitatem eorum eleemosynis frequenter debet fulcire. Sicut scriptum est: Fili, eleemosynam pauperis ne defraudes, et oculos tuos ne transuertas a paupere. Animam esurientem ne despexeris, et non exasperes pauperem in inopia sua. Cor inopis ne afflixeris, et non protrahas datum angustianti: rogationem contribulati ne abiicias: et non auertas faciam tuam ab egeno: ab inope ne auertas oculos tuos. Declina pauperi sine tristitia aurem tuam, et redde debitum tuum, et responde illi pacifica in mansuetudine  . Propter mandatum assume pauperem: et propter inopiam eius ne dimittes eum uacuum. Conclude eleemosynam in cor pauperis, et hec pro te exorabit ab omni malo. Super scutum potentis, et super lanceam aduersus inimicum tuum purgabit . Sed et quod ista uirtus sit regia, rex Salomon in Prouerbiis indicat; ait enim: Misericordia et ueritas custodiunt regem, et roboratur clementia thronus eius . Dauid quoque tam de se quam et de omnibus eleemosynas misericorditer facientibus ait: Beatus uir qui intelligit super egenum et pauperem: in die mala liberabit eum Dominus. Iob quoque simplex et rectus ac timens Deum, de se uerax proferens testimonium, fiducialiter ait: Si negaui quod uolebant,  pauperibus, et oculos uidue exspectare feci. Si comedi buccellam meam solus, et non comedit pupillus ex ea.  Si despexi pereuntem, eo quod non habuerit indumentum, et absque operimento pauperem. Si non benedixerunt mihi latera eius, et de uelleribus ouium mearum calefactus est. Si leuaui super pupillum manum meam, etiam cum uiderem me in porta superiorem: humerus meus a iunctura sua cadat, et brachium meum cum suis ossibus confringatur . Non enim tepide aut tarde nec formidando eleemosynas erogare debet, qui ex illis feliciter thesaurisare sperat in celo. Cum magna mentis hilaritate pauperibus  debemus eleemosynas dare, quando ipsi Domino sine dubio datur, quod pauperibus hilariter erogatur. Ipse namque Dominus in iudicio his, qui a dextris eius erunt dicturus est: uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare; sitiui, et dedistis bibere; hospes eram, et collegistis me; nudus, et cooperuistis me; infirmus, et uisitastis me; in carcere eram, et uenistis ad me . Illis autem interrogantibus, et quando hec fecissent scire uolentibus, respondens Dominus ait: Quando fecistis uni ex his fratribus meis minimis, mihi fecistis .

Ergo, rex, ut ab origine mundi preparatum percipias regnum, debes pauperibus eleemosynas frequenter  porrigere propter Christum. Illum enim in eternum senties retributorem, si pro illo pauperibus hilariter porrexeris panem; ab illo eternam consequeris misericordiam, si pro illo plenam pauperibus porrexeris dexteram. Neque enim mereri Dei misericordiam poterit, qui misericors et ipse non fuerit; aut impetrabit de diuina pietate aliquid precibus, qui ad precem pauperis non fuerit humanus. Sic Spiritus ueritatis per Salomonem dicit: Qui obturat aurem suam ad clamorem pauperis, et ipse clamabit et non exaudietur . Raphel quoque angelus ut eleemosyna libenter ac largiter fiat hortatur nos, dicens: Bona est oratio cum ieiunio, et eleemosyna magis quam thesauros auri recondere, quoniam eleemosyna a morte liberat, et ipsa est que purgat peccata, et facit inuenire misericordiam et uitam  eternam . Reuelat angelus et affirmat eleemosynis petitiones nostras efficaces fieri, eleemosynis uitam de periculis redimi, eleemosynis a morte animas liberari. Quam bonum tibi erit, o nobilissime rex, quam dulce et suaue, quando ipse creator, redemptor et gubernator tuus coram omnibus angelis et archangelis, patriarchis, prophetis, et apostolis, totiusque mundi, uidelicet celi et terre exercitu congregato, tibi ad dexteram suam misericorditer constituto taliter fuerit cum ceteris allocutus: uenite, benedicti Patris mei, possidete paratum uobis regnum a constitutione mundi .

Ergo, mitissime atque clarissime rex, fide plena, mente deuota, operatione continua, Domino Deo tuo  obsequium prepara: da Christo in terra uestimentum, ut ab illo celeste recipias indumentum; da cibum et potum, ut cum Abraham, Isaac et Iacob ad conuiuium merearis peruenire eternum. Que illa erit tibi eterna letitia; quam grandis et summa gloria, quando tibi ceperit Dominus retribuere pro terrenis celestia, pro temporalibus sempiterna, pro modicis magna, pro caducis permanentia, pro fucatis permanentia, pro fragilibus firmissima, pro transeuntibus permansura! Ergo, rex, de reditibus tuis portionem fac Domino tuo, possessionum terrestrium fac tibi participem Christum, ut et ille coheredem te faciat regnorum celestium. Ille etenim tibi omnia que habes concessit, et a te quam tibi centupliciter  postmodum reddat, in pauperibus eleemosynam rogat. Ille te facere uult in eternum honorificando sublimem, et in pauperibus a te paruum expetit honorem.



CAPUT XI. Ut operibus Dominus honoretur.

Operibus enim misericordie honorari Dominus comprobatur, sicut scriptum est: Qui calumniatur egentem, exprobrat factori eius: honorat autem eum qui miseretur pauperis . Item Salomon ait: Fili, honora Deum, et ualebis. iehsu filius Sirach ait: Honora Deum ex tota anima tua, et honorifica sacerdotes, et propurga te cum brachiis. Da illis partem, sicut mandatum est tibi, primitiarum et purgationis;  et de negligentia tua purga te cum paucis. Datum brachiorum tuorum, et sacrificium sanctificationis offeres Domino, et initia sanctorum, et pauperi porrige manum tuam, ut perficiatur propitiatio et benedictio tua . Nam, quod et hec uirtus sine dubio uirtus regia sit, regi Dauid Dominus clamat, et per eum ad honorificandum se alios reges prouocat, dicens: Sacrificium laudis honorificabit me: et illic iter, quo ostendam illi salutare meum . Nam ipse Dauid rex de se ipso dicit: Confitebor tibi, Domine Deus meus, in toto corde meo, et glorificabo nomen tuum in eternum, quoniam bonum est . Dignum enim et iustum est ut pro omnibus hominibus reges honorificent Deum, quia pro omnibus hominibus honorificantur ab eo. Honorificate, o reges, Deum, quia  ille prior honorificauit uos. Illius etenim uox per Salomonem clamat et dicit: Ego sapientia habito in consilio, et eruditis intersum cogitationibus. Meum est consilium et equitas, mea est prudentia, mea est fortitudo. Per me reges regnant, et legum conditores iusta decernunt. Per me principes imperant, et potentes decernunt iustitiam. Ego diligentes me diligo, et qui de mane uigilant ad me, inuenient me. Mecum sunt diuitie et gloria .

Honorificare ergo, rex, debes totis uiribus Dominum Deum tuum, qui tantam iam tibi contulit laudem, et tantum adhuc promisit honorem. Hic iam tibi regni eruditionem, prudentiam pariter concessit et fortitudinem; illic uero eterne uite promisit immortalitatem.  Hic te terrenum euexit in regnum; illic tibi celeste promisit imperium. Hic tibi gaudium temporale concessit, illic gaudium eternum promisit. Hic amplam regni dedit hereditatem, illic amplissimam paradisi promisit possessionem. Hic affluentiam in diuitiis subministrat, illic postea accipiendam preparat. Hic te iam regali uestiuit purpura, illic uestiet adhuc immortalitatis stola. Hic iam capiti tuo posuit diademata regia, sed illic adhuc eternitatis ponet coronam. Hic iam concessit florentia regna, illic dabit grandia et inenarrabilia gaudia. Hic contulit multiplicia munera, illic promisit candida et perpetua regna. Hic sine tristitia dedit deducere tempora, illic perenni et sine fine dabit uiuere uita.  Hic dedit habere uirtutem in castris, illic dabit societatem felicem cum angelis. Hic terrenas multiplicesque contulit diuitias, illic celestes communesque cum sanctis omnibus promisit, eternas illas uidelicet, de quibus ait Apostolus: Quia oculus non uidit, nec auris audiuit, nec in cor hominis ascendit, que preparauit Deus iis qui diligunt illum .



CAPUT XII. De decimis et primitiis.

Honorifica ergo, rex clarissime, moribus et actibus tuis Dominum Deum tuum; honorifica decimis et primitiis, et omnibus oblationibus in uita tua Dominum Deum tuum, sicut scriptum est: Fili, si habes, benefac tecum, et Deo dignas oblationes offer: memor esto quoniam mors non tardat .  Nam et in lege Dominus precipiens filiis Isrel, ait: Quando compleueris decimam cunctarum frugum tuarum, anno decimarum tertio, dabis leuite et aduene, et pupillo et uidue, ut comedant intra portas tuas, et saturentur: loquerisque in conspectu Domini Dei tui. Abstuli quod sanctificatum est de domo mea, et dedi illud leuite et aduene, et pupillo ac uidue, sicut iussisti mihi: non preteriui mandata tua, nec sum oblitus imperii tui. Non comedi ex eis in luctu meo, nec separaui ea in qualibet immunditia, nec expendi ex his quidquam in re funebri . Ipse iterum Dominus per Malachiam prophetam ait: Inferte omnem decimam in horreum, et sit cibus in domo mea, et probate me super hoc, dicit Dominus. Si non aperuero uobis cataractas celi, et  effudero uobis benedictionem usque ad abundantiam, et increpabo pro uobis deuorantem, et non corrumpet fructus terre uestre, nec erit sterilis uinea in agro, dicit Dominus exercituum. Et beatos uos dicent omnes gentes; enim terra desiderabilis, dicit Dominus exercituum .

uide ergo et prudenter intellige, clarissime rex, largitorem bonum, optimumque datorem, qui cum tibi innumerabiles regiasque dederit diuitias, in horreo inferre iussit tantum decimas et primitias. Tu eum adhuc in terra positus decimis honora atque primitiis, ille uero te in celo collocatum diuitiis ditabit angelicis. Considera, rex, quam dulcis tibi erit societas regum iustorum, quam suauis collatio patriarcharum, quam dulce consortium prophetarum,  quam clarissima germanitas apostolorum, quam leta dignitas martyrum, quam excellentissima gloria uirginum, quam delectabilis et honoranda equalitas angelorum, quam felix uita inexstinguibilis manens in secula seculorum. Hunc tam grandem et inenarrabilem, rex, accipies in futuro thesaurum, si modo decimis et primitiis tuum honorificaueris Deum.



CAPUT XIII. Ut thesaurus in celo collocetur.

Et ut thesaurus rerum nostrarum in celo collocetur, admonet nos Dominus in Euangelio, dicens: Thesaurizate autem uobis thesauros in celo: ubi neque erugo neque tinea demolitur .  Ipse iterum in Euangelio diuiti ait: Si uis perfectus esse, uade, uende que habes, et da pauperibus, et habebis thesaurum in celo; et ueni, sequere me . Thesaurum ergo tuum in celo pone, clarissime rex, ubi non timeas hostem et expugnatorem, ubi non timeas occultum furem, atque latronem, quem rapere non possit publicus predo atque grassator. Patria enim tua paradisus est: in patria enim tua postmodum recepturus, multiplices debes recondere thesauros. Magnus te illic charorum numerus exspectat; parentum, fratrum atque sororum copiosa turba illic te uidere desiderat de sua iam immortalitate secura, sed adhuc de tua salute sollicita. Chorus etenim te illic patriarcharum exspectat, numerus prophetarum desiderat,  apostolorum et omnium sanctorum cuneus cernere cupit. O quam grandis letitia est ad istorum omnium sanctorum peruenire consortium; ad istorum omnium felicem uenire complexum! Quam summa et perpetua felicitas illic apostolorum gloriosos cernere choros; illic prophetarum exsultantium numero interesse sacrato; inter uirginum, martyrum, confessorum et omnium pro Domino triumphantium candidatum cuneum interesse sanctorum! Ergo ut ad istorum merearis, rex, felix consortium pertingere, patrimoniorum tuorum quotidie in celo thesauros repone bonos, et noli condere malos. Sunt etenim thesauri mali, sicut et boni, sicut scriptum est: Bonus homo de thesauro cordis sui profert bonum. Et malus homo de malo thesauro  profert malum . Quem enim superbia inflat, iracundia inflammat, rapacitas inquietat, crudelitas stimulat, ambitio delectat, libido precipitat, quid aliud facit quam thesauros iniquitatis sibi reponit? De talibus enim Paulus apostolus ait: Tradidit illos Deus in reprobum sensum, ut faciant ea que non conueniunt, repletos omni iniquitate, malitia, fornicatione, auaritia, nequitia, plenos inuidia, homicidio, contentione, dolo, malignitate; susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos, sine affectione, absque federe, sine misericordia . De quibus et subdit: Quod secundum duritiem tuam et impenitens cor thesaurizas tibi iram in die ire et  reuelationis iusti iudicii Dei .



CAPUT XIu. Qualem et quantum thesaurum in uita sibi homo reconderit, talem et tantum post mortem inueniet.

Qualem thesaurum et quantum unusquisque adhuc uiuens homo in celo reconderit, talem et tantum post mortem inueniet. Sic enim Paulus ad Galatas ait: Nolite errare, Deus non irridetur: Que enim seminauerit homo, hec et metet. Quoniam qui seminat in carne sua, de carne et metet corruptionem: qui autem seminat de spiritu, de spiritu metet uitam eternam. Bonum autem facientes, non deficiamus; tempore enim suo metemus non deficientes. Ergo dum tempus habemus, operemur bonum ad omnes, maxime  ad domesticos fidei . Salomon quoque ait: Qui seminat iniquitatem, metet mala. Qui pronus est ad misericordiam, benedicetur . Esto, rex, pronus ad misericordiam, ut merearis a Deo accipere gratiam: semina dando pauperibus in presenti seculo, que ipse cum multiplici fenore metiaris in futuro. Mitte panem tuum in esurientium uiscera, ut eum multiplicem inuenias in eterna patria. Sic enim Salomon ait: Mitte panem tuum super transeuntes aquas: quia post tempora multa inuenies illum . Quid est autem super transeuntes aquas mittere panem, nisi pauperibus et egentibus, et de hoc seculo transeuntibus eleemosynam dare? Quid est uero, Post multa tempora inuenies illum, nisi in futuro seculo retributionis  ex illo largum accipies premium?



CAPUT Xu. De non fidendo diuitiis.

Et quia tibi Dominus misericorditer regias concessit in presenti seculo et largas diuitias, solerter agere debes, ut multas inuenias ex illis in futura patria repositas. Neque enim alie ueraciter dicende sunt diuitie, nisi ille que in celesti thesauro feliciter sunt recondite. Audi ergo, rex, Apostolum, et noli confidere in caducis istius presentis seculi diuitiis, sed in illis de quibus pauperibus erogatis celestem thesaurum edificaueris: ait enim Paulus apostolus: Diuitibus huius seculi precipe non sublime sapere, neque sperare in incerto diuitiarum, sed in Deo uiuo ,  bene agere, diuites fieri in bonis operibus, facile tribuere, communicare, thesaurizare sibi fundamentum bonum in futurum, ut apprehendant ueram uitam . Opus enim misericordie et iustitie patrocinatur homini post mortem, non diuitie, Sic enim Salomon ait: Non proderunt diuitie in die ultionis: iustitia autem liberabit a morte. Quia qui confidit in diuitiis suis, corruet: iusti autem quasi uirens folium germinabunt . Dauid quoque ait: Nolite sperare in iniquitate, et rapinas nolite concupiscere. Diuitie si affluant, nolite cor apponere . Ille diuitiis cor apponit, qui in ipsis singularem esse felicitatem credit. Iste sic illis cor apponit, ut non uelit res pauperibus erogare, sed magis eas ambire.  Non uult aurum suum expendere, sed calcare: patrimonia sua non uult egenis largiri, sed heredibus congregata seruare. Et ideo post mortem nichil inueniunt, quia in uita pauperibus nichil tribuunt. De quibus congrue Psalmista ait: Dormierunt somnum suum, et nichil inuenerunt omnes uiri diuitiarum in manibus suis . Ad hunc finem Salomon de diuitiis suis computatam sententiam produxit, ubi ait: Magnificaui opera mea, edificaui mihi domos, et plantaui uineas, feci hortos, pomaria, et conseui ea cuncti generis arboribus, et exstruxi mihi piscinas aquarum, ut irrigarem siluam lignorum germinantium. Possedi seruos et ancillas, multamque familiam habui, armenta quoque et magnos ouium  greges, ultra omnes qui fuerunt ante me in Hierusalem. Et uidi in his omnibus uanitatem et afflictionem animi, et nichil permanere sub sole .

Largas enim diuitias Psalmographus habere non damnat, sed ne cor illis apponatur uetat. Non tibi oberit diuitiarum congregatio iusta, si adfuerit distributio larga. Ex illis enim munus misericordie egenis porrigitur; ex illis pauperum nuditas operi tur; ex illis peregrinorum inopia suppletur; ex illis pupillorum miseria detergitur; ex illis uiduarum solatia tribuuntur; ex illis esurientium fames repellitur; ex illis sitientium sitis fugatur; ex illis infirmantium desideria supplentur; ex illis accipientes a miseriis liberabuntur, et illarum fidelis dispensator in futuro ditabitur.



CAPUT XuI. De non gloriando in diuitiis, sed in humilitate.

Ergo ille diuitie que in celesti conduntur thesauro, permanent in eternum; et iste que tenentur in seculo caduco, transeunt et pereunt. Non gloriandum est, sicut nec confidendum in perituris diuitiis, sed potius letandum et gloriandum est in bonis magnisque uirtutibus. Nam quia oportet diuites non in diuitiis gloriari sed in humilitate, Iacobus testatur dicens: Glorietur autem frater humilis in exaltatione sua: diues autem in humilitate sua . Noli ergo in diuitiis gloriari, rex, sed in humilitate. Esto humilis, esto in humilitate fundatus; quamuis sis sublimis, magnus et summus, humilitatem tene. Sic enim scriptum est: Quanto magnus  es, humilia te in omnibus, et coram Domino inuenies gratiam quoniam magna potentia Dei solius, et ab humilibus honoratur . uides ergo, rex, quia si humilitatem tenueris, habebis gratiam, habebis et gloriam, insuper et anime tue inuenies requiem. Sic enim Dominus tuus redemptor et doctor tuus, creator et guberuator tuus, te quem sequi debeas docet, et quid discere debes tibimet ostendit, dicens: Discite a me quia mitis sum et humilis corde; et inuenietis requiem animabus uestris . Idem ipse Dominus per prophetam clamat et dicit: Ad quem autem respiciam, nisi ad pauperculum, et contritum spiritu, et trementem sermones meos ?

Si uis ergo ut ad te respiciat Deus, sublimem faciat,  glorificet et exaltet, humilia te in conspectu illius. Sic enim Iacobus apostolus ait: Humiliamini in conspectu Domini, et exaltabit uos . Per hanc enim regiam humilitatis uiam purpuratus et infulatus fortissimus rex Dauid et sacerdos firmiter currens clamabat: Domine, non est exaltatum cor meum, neque elati sunt oculi mei; neque ambulaui in magnis, neque in mirabilibus super me. Si non humiliter sentiebam, sed exaltaui animam meam . Magna enim est uirtus humilitas, et mirabilis genitrix omnium et educatrix uirtutum. Sed non hec uirtus humana uoluntate a quoquam sumitur, sed misericorditer a Domino cui uoluerit largitur: que ideo inter uirtutes eximias  maxime honorata consurgit, quia eam maiestas diuina dignanter assumpsit. Nam quod et hec uirtus regia sit, priscorum regum acta testantur. Saulem superbum humilians Dominus ait: Cum esses paruulus in oculis tuis, caput in tribubus Isrel factus es; unxitque te Dominus in regem super Isrel . Et est subauditio; Cum tu te magnum existimasti in oculis tuis, paruus et abiectus factus es in oculis meis. Nam Dauid cum Michol filia Saulis, eo quod se humiliasset reprehendit, ait: Ludam, et uilior fiam plusquam factus sum, et ero humilis in oculis meis . uides ergo, rex, quia unus ex illis de regni solio per superbiam est deiectus, et alius ad regni gloriam per humilitatem est euectus. Unde et in illis impletum est:  Quia omnis qui se exaltauerit, humiliabitur: et qui se humiliauerit, exaltabitur . Unus ex illis cum in oculis suis fuisset eleuatus, in oculis Domini iuste est humiliatus: alius cum in oculis suis humiliter fuisset despectus, in oculis Dei decenter est exaltatus. Humilia te ergo, rex, in oculis tuis, ut exalteris in oculis Domini; quia quantum humilior fueris in conspectu tuo, tantum gloriosior eris in conspectu Altissimi.



CAPUT XuII. De pace.

Nemo enim se apud Deum magis exaltat, quam qui se apud semetipsum propter Deum humiliat. Ad hoc enim a Domino humilis exaltatur, ut filius Dei et heres Christi uocetur. Tantum est ut pacem sequatur,  quia pacem querere debet, et sequi filius pacis. Taliter enim nos admonet Apostolus dicens: Pacem sequimini cum omnibus et sanctimoniam, sine qua non uidebitis Deum . Ipse quoque Dominus in Euangelio ait: Beati pacifici: quoniam filii Dei uocabuntur . Nam et inter sua diuina mandata et magisteria salutaria, passioni iam proximus hoc nobis preceptum atque mandatum commendauit Saluator custodiendum. Ait enim: Pacem meam do uobis . Hanc nobis hereditatem ascendens Dominus in celum reliquit; et sequi eam per suum fidelissimum regem Dauid atque prophetam mandauit: Diuerte a malo, et fac bonum: inquire pacem, et persequere eam . Si hanc enim sincero corde sequi uoluerimus,  Christi heredes erimus; si autem Christi heredes cupimus esse, in Christi pace debemus uersari. Si filii Dei sumus, pacifici esse debemus: pacificos enim oportet esse Dei filios et humiles, mente mites, corde simplices, sermone puros, animo innocentes, affectu concordes, fideliter sibimet unanimiter coherentes.



CAPUT XuIII. De zelo rectitudinis.

uiam regiam perge, rex; ne declines ab ea neque ad dexteram, neque ad sinistram: sic enim tene uiam humilitatis et pacis, ut a zelo non declines rectitudinis. Tene, inquam, rex, humilitatem et pacem; et ad Deum cum Dauid clama, et dic: Zelus  domus tue comedit me . Quam sententiam in actione sua Dominus ueraciter compleuit, quando uendentes et ementes de templo flagellatos eliminauit. Nam et Phinees filius Eleazari pro zelo rectitudinis pactum a Domino meruit accipere sempiterni sacerdotii. Ait enim Dominus ad Moysen Phinees filius Eleazari filii Aaron sacerdotis auertit iram meam a filiis Isrel; quia zelo meo commotus est contra eos; ut non ipse delerem filios Isrel in zelo meo: idcirco loquere ad eum: Ecce do ei pacem federis mei, et erit tam ipsi quam semini eius pactum sacerdotii sempiternum, quia zelatus est pro Deo suo . Et te ergo, mitissime rex, zelus domus Domini rationabiliter comedat, in qua domo Dei et tu membrum es Christi: debent etenim caput  sequi membra. Si quid forte peruersum in Ecclesia uideris Christi, satage corrigere, et emendare non cesses. Si uideris aliquem in domo Dei, que est Ecclesia, currere ad luxuriam, ad ebrietatem, prohibe, ueta, terre, si zelus domus Dei comedit te. Si uideris superbia inflatum, aut iracundia seuum, aut uiolentia temulentum, aut liuore fratris inuidum, aut libidine incensum, aut auaritia rapine deditum, aut crudelitate uiolentum, reprime omnes, minare omnibus, et refrena seuerissime omnes. Fac quidquid potes pro persona quam gestas, pro ministerio regali quod portas, pro nomine Christiani quod habes, pro uice Christi qua fungeris. Noli quiescere lucrari Christum, quia lucratus es a Christo, et perficis in te: Zelus domus comedit me. Iste enim zelus  salutem tribuit, fidem retinet, pudicitiam seruat, rectitudinem amat, et Ecclesiam Dei gloriosa uiuacitate custodit.



CAPUT XIX. De clementia.

Memento quia sic debes exercere rectitudinis zelum, ut humilitatis atque clementie non relinquas officium. Audi quod scriptum est: Clementia preparat uitam: et sectatio malorum, mortem . Non enim paruipendenda est, sed summopere querenda, firmiterque tenenda uirtus, que nobis immortalem et eternam preparat uitam. Non enim turbulento animo, sed cum clementia debes disponere cuncta. Quamuis ergo auro nitescas et purpura, humilitatis non debes abiicere clementiam; quamuis  regali cultu resplendeas, ab humilitatis clementia non recedas; quamuis populorum sis circumdatus multitudine, tu tamen piam clementiam tene: regalis enim uirtus est, et bonorum regum custos est. Illam enim custodiendo, illorum proles seruabitur, et thronus illorum solidabitur. Sic enim scriptum est: Misericordia et ueritas cusiodiunt regem, et roboratur clementia thronus eius . Ipsa est enim que letos regi facit seruire populos: ipsa est que iucundissime regis facit hilarescere uultum, sicut Salomon ait: In hilaritate uultus regis, uita: clementia eius sicut imber serotinus . Ipsa est que omnibus in palatio regis iucunditatem ministrat atque letitiam; ipsa est que cunctis pueris  regis larga dona multiplicat; ipsa est que paruulos et iuuenes senesque letificat; ipsa est que per cunctos palatii angulos letos facit discurrere natos; ipsa est que nonnullis oscula, plerisque ministrat amplexus. uolo ergo, clementissime rex, ut et in tuo iugiter uultu resplendeat clementie uirtus, que cunctis letitiam cunctisque ministret amorem.



CAPUT XX. De consilio.

Et ut hec omnia cum consilio agas, Scriptura te diuina per Salomonem admonet, dicens: Astutus omnia agit cum consilio ; et iehsu filius Sirach ait: Fili, sine consilio nichil facias . Et ut sapienter et cum disciplina et cum consilio semper uiuas, idem te Salomon admonet,  dicens: Audi consilium, et suscipe disciplinam, ut sis sapiens in nouissimis tuis . Qui agunt cuncta cum consilio, reguntur sapientia . Dissipantur cogitationes ubi non est consilium: ubi uero plures sunt consiliarii, confirmantur . Ipse iterum ait: Unguento et uariis odoribus delectatur cor: et bonis amici consiliis anima dulcoratur . Cum dispositione initur bellum, et erit salus ubi multa consilia sunt . Magna etenim res est consilium, et regibus ualde necessarium, et non paruipendendum, sed super aurum et argentum constituendum. Et hoc idipsum diuina approbat Scriptura, dicens: Aurum et argentum est constitutio pedum, et super utrumque consilium beneplacitum permanet .


uides ergo, rex, quam regia uirtus est consilium, quam super aurum et argentum esse predicat Scriptura, quam sicut fontem clamitat affluenter manantem. Hanc igitur uirtutem consilii omnes dilexerunt regia currentes itinera. uirtute consilii roboratus constanter Ne per centum annos fabricauit arcam, et in diluuio gubernauit eam. uirtute consilii Abraham confirmatus, de cognationis sue genere intrepidus est egressus, et inter gentes exteras prudenter est commoratus. uirtute consilii firmiter credens Isaac, benedictionem a Domino in se omnium gentium accepit. Consilium matris audiens Iacob benedictionem paternam hereditauit, primogenita fratris accepit, et in duodecim tribubus filiorum largiter excreuit. Per hanc uirtutem consilii nouissimus Moyses  sexcenta millia per eremum gubernauit. Per hanc uirtutem consilii frater eius Aaron fideliter ministerium sacrumque sacerdotis officium regendo peregit. Per hanc uirtutem consilii Phinees sacerdotis Eleazari filius zelo Domini plenus Zamrim, cum scorto Madianitico gladio perforauit, et seuientem Domini iram iam super populum pendentem retinuit. Unde et benedictionem perpetui sacerdotii posteris suis reliquit. Hanc uirtutem consilii Iosue a Moyse nutritore accipiens, triginta gentium reges occidit, illorumque regna destruxit, Hiericuntinos muros subuertit, in terram repromissionis populum Dei introduxit, et eam illis per consilii rationem distento fune partiuit. Per hanc uirtutem consilii Samuel populum  Dei iuste iudicans gubernauit. Per hanc uirtutem consilii Dauid Goliam interfecit, cum leonibus lusit, et regnum acceptum prudenter et fortiter gubernauit. Per hanc uirtutem consilii Salomon cum pace gentibus imperauit, et sublime Domino in Hierusalem templum edificauit. Per hanc uirtutem consilii Elias bis quinquagenos celi igne consumpsit, congruo tempore celi pluuiam distulit, et iterum congruo, Domino opitulante, reduxit. Per hanc uirtutem consilii martyres, ut eternam a Domino acciperent uitam, morti temporali se tradiderunt. Per hanc uirtutem consilii uirgines et confessores in seruitio Domini usque in finem perseuerauerunt.

Et tu ergo, rex, omnia que agis, cum consilio age, quia scriptum est: Et in his omnibus deprecare  Altissimum ut dirigat in ueritate uiam tuam. Ante omnia opera uerbum uerax precedat te: et ante omnem actum consilium stabile . Si enim Dominus magnus uoluerit, spiritu intelligentie replebit te, et ipse quasi imbres mittet tibi eloquia sapientie, et aperiet in oratione os tuum in bono, et usque in seculum non delebitur memoria tua .



CAPUT XXI. Ut caueat unusquisque superbiam.

Hactenus quid, auxiliante Deo, rex, agere debeas ordinatim digessimus. Quid uero deinceps uitare debeas salubriter proferamus; neque enim minoris uirtutis est homo qui mala sollicite uitat, quam qui bona salubriter congregat. Unde necesse est, clarissime  rex, ut in omnibus actibus tuis uiam regiam discrete custodias, et per eam salubriter ambulans, gressus operis firmiter ponas; et dextera feliciter tenens itinera, caute et sollicite caue sinistra. Dextera enim uia est uirtus humilitatis, que ceteras nutrit uirtutes, et bene uiuentes ad uitam perducit eternam. Sinistra est uitium superbie, que cetera nutrit uitia, et sibi male consentientes eternam perducit ad penam. Superbia enim primum et summum uitium est, et sicut scriptum est in Ecclesiastico: Odibilis coram Deo est et hominibus superbia. Initium omnis peccati est superbia. Qui tenuerit illam adimplebitur maledictis, et subuertet eum in finem. Propterea exhonorauit Dominus conuentus malorum, et destruxit eos usque in finem. Sedes ducum superborum destruxit  Deus, et sedere fecit mites pro eis: radices gentium superbarum arefecit Deus, et plantauit humiles ex ipsis gentibus. Terras gentium euertit Dominus, et perdidit eas usque ad fundamentum; arefecit ex ipsis, et disperdidit eos, et cessare fecit memoriam eorum a terra. Perdidit Deus memoriam superborum, et reliquit memoriam humilium . Dominus quoque dans de ligno humilibus et superbis comparationem, per Ezechielem ait: Et scient omnia ligna regionis, quia ego Dominus humiliaui lignum sublime, et exaltaui lignum humile: et siccaui lignum uiride, et frondere feei lignum aridum. Ego Dominus locutus sum et feci . Dominus quoque in Euangelio ait: Omnis qui se exaltauerit,  humiliabitur; et qui se humiliauerit, exaltabitur . Ipse quoque Dominus per Ieremiam superbo comminans ait: Ecce ego ad te, superbe, dicit Dominus Deus exercituum: Quia uenit dies tuus, tempus uisitationis tue, et cadet superbus, et corruet, et non erit qui suscitet eum: et succendam ignem in urbibus eius, et deuorabit omnia in circuitu eius .

Grande malum est superbia, que diabolum de celo deposuit, et hominem de paradiso proiecit; que et quotidie de statu rectitudinis miseros ad infima premit, et post obitum ad inferna demergit. Superbia prius in cogitatione eleuat hominem, et postea elatum extollit in opere; prius in secreto cordis tumidum facit, et postea in publico precipitem  reddit. Inde superbi extrinsecus cadunt, unde prius miseri intrinsecus eleuantur. Iuste enim homo peccato substratus iacet, qui auctorem suum superbiendo contemnit. Tu ergo, prudentissime rex, time tantum et caue superbie malum. Declina seruilem sinistram, et per dexteram, que est regia, uelociter curre uiam. Dilige et tene humilitatem, et quod tibi Dominus per Scripturam clamat diligenter attende; ait enim: Rectorem te posuerunt, noli extolli: esto in illis quasi unus ex ipsis. Curam illorum habe, et sic confide, et omni cura tua explicita recumbe, ut leteris propter illos, et ornamentum gratie accipias coronam .



CAPUT XXII. De zelo et liuore.


Zelare et inuidere alterius bono non est paruum, sed grande et magnum peccatum. Diabolus inter initia statim mundi zeli liuore percussus periit primus, et sic perdidit alios. Postquam uero hominem ad imaginem Dei factum conspexit, in zeli liuorem prorupit, et hominem miserum suadendo decepit: sed et angelicam beatitudinem, quam habebat, miserrimus amisit; et ex tunc, ut scriptum est: Inuidia diaboli mors introiuit in orbem terrarum . Imitantur autem illum qui sunt ex parte ipsius. Imitatus est illum Cain iniquus, et per zeli liuorem Abel fratrem suum iustum occidit. Per zeli liuorem Esau factus est inimicus fratri suo Iacob. Per zeli liuorem a fratribus suis uenditus est Ioseph. Per  zeli liuorem Dauid inimicus et persecutor factus est Saul; et ne longius eam recensendo per singulos, Iudeorum populus per zeli liuorem interiuit, qui Christo maluit inuidere quam credere. Zeli enim liuor, quanquam unius uitii censeatur nomine, multiplices per diuersa initia generat ramos. Radix est omnium malorum, et fons uitiorum. Inde odium surgit, animositas inde procedit; auaritiam zelus inflammat, ambitionem zelus excitat. Per iniquum liuoris zelum Dei timor exponitur, magisterium Christi negligitur, iudicii dies non prouidetur, inflatur superbia, exacerbatur seuitia, perfidia preuaricatur, impatientia concutitur, furit discordia, feruescit ira; nec se iam potest cohibere uel regere, qui factus est subditus potestati aliene. Hinc omne pacis uinculum  rumpitur, hinc fraterna caritas uiolatur, hinc adulteratur ueritas, unitas scinditur, ad hereses atque schismata prosilitur, dum obtrectatur sacerdotibus, episcopis inuidetur. De zelo superbus efficitur; de zelo peruerse animus mutatur. Non est cibus talibus letus, non est potus iucundus; suspirat semper ad alterius bona et ingemiscit. Hinc uultus minax, toruus aspectus, pallor in facie, in labiis tremor, stridor in dentibus. Quid plura referam? De zeli liuore fons omnium uitiorum consurgit.

Tu ergo, mitissime atque nobilissime rex, dilige omnes, et paterno regalique affectu complectere cunctos, et tantum et tam perniciosum odii caute deuita malum; quia Iacobus apostolus ait: Ubi est zelus et contentio, ibi inconstantia et omne prauum  . uides ergo quam lethifera est liuoris et inuidie indignatio. Ipsa est que cuncta uirtutum germina concremat; ipsa que cuncta bona ardore pestifero deuorat; ipsa que sensum comedit; ipsa que pectus urit; ipsa que mentem afficit, et cor hominis quasi quedam pestis depascit. Occurrat ergo tibi, o rex, contra zeli liuorem animi bonitas plena munere: aduersus inuidiam fraterna caritas preparetur, et arma dilectionis. Pacem ama cum omnibus, pacem retine cum cunctis. In mansuetudine et caritate amplectere omnes. Stude in terris a cunctis hominibus dulciter amari, ut merearis in celo cum angelis feliciter letari.



CAPUT XXIII. De non reddendo malum pro malo.


Dilige proximum sicut teipsum, puro animo, mente sincera: ita ut si etiam in te peccauerit, dimittas, et non reddas malum pro malo; sicut scriptum est: Ne dicas: Reddam malum; exspecta Dominum, et liberabit te . Ergo et tu ex toto corde in te dimitte peccanti, et exspecta Deum, ut a proprio libereris peccato; et noli uindicari in homine qui in te deliquerit. Quia scriptum est: Qui uindicari uult, a Domino inueniet uindictam; et peccata illius seruans seruabit: relinque proximo tuo nocenti te; et tunc deprecanti tibi peccata soluentur . Tu uero cum sis rex, et summi regis filius, Patrem tuum bonum imitare Deum, et proximo relinque peccata, ut et tua dimittantur a Domino  commissa. Fac tu proximo tuo quod et uis ut faciat tibi Deus tuus: noli querere de proximo uindictam, ne expetantur a te, Domino uindicante, delicta. Noli uinci a malo, sed uince in bono malum . Quod non uis ut tibi faciat Deus, noli tu homo facere homini. In utroque Testamento scriptum reperitur: Quod tibi non uis fieri, alteri ne facias. Si ergo cauet quisquam alteri facere quod nequaquam uult ab altero perpeti, cauet utique ne superbia elatus proximum despiciat; cauet ne ambitione commotus fratrem ad iracundiam prouocet, cauet ne inuidie morsu dilaniet. Cum quisque uero cogitat ea alteri facere que sibi ab altero uult fieri, sine dubio pensat ut malis bona, et bonis meliora retribuat, procacibus mansuetudinem ostendat,  humilibus gratiam benignitatis demonstret; errantibus uiam rectitudinis demonstrat, discordes ad pacem reuocat, necessaria indigentibus ministrat, afflictos uerbo consolationis subleuat, et cuncta que ualet proximis fideliter subministrat.



CAPUT XXIu. De reprimenda ira.

Nam quia solet homo homini per iram reddere uindictam, ideo peccare per iram nos Apostolus prohibet dicens: Irascimini et nolite peccare. Sol non occidat super iracundiam uestram. Nolite locum dare diabolo . uides ergo, mitissime rex, quia qui per iram in fratrem expetit uindictam, in corde suo diabolo facit locum; et uero Soli, qui est Christus, quantum in semetipso est, facit occasum.  Recte etenim per solem Christus, et per tenebras diabolus intelligitur. Neque enim possunt in uno hominis pectusculo sol et tenebre pariter commorari: habitante etenim luce fugantur tenebre, commorantibus tenebris excluditur lux. Neque enim commorari potest cum amaritudine dulcedo, aut cum lumine caligo, aut cum pace pugna, aut cum tranquillitate tempestas. Depone ergo, mitissime rex, auxiliante Domino, iram, et noli per iram reddere uindictam. Attende diligenter quid Pauli nos admonentis dicat sententia. Ait enim: Nunc autem deponite et uos omnem iram, indignationem et malitiam . Iacobus quoque dicit: Ira enim uiri iustitiam Dei non operatur . Salomon ait: Zelus et iracundia minuunt dies, et ante tempus adducet  senectam cogitatus. . Ipse quoque Dominus noster, totius Ecclesie sue ornamentum et decus, predicator et doctor, exemplum et forma, creator, gubernator et rector, ab ira nos fratris omnino remouens, ait: Omnis qui irascitur fratri suo, reus erit iudicio . Cauendum est ergo maxime regibus ad effectum suam perducere iram. Neque enim equalis est cuiuslibet hominis cum ira regis. De ira regis scriptum est: Sicut fremitus leonis, ita ira regis . Et iterum: Ira regis nuntius mortis . Ergo quantum ualidior est ira regis ad reddendum uindictam, tantum a fidelissimis regibus temperata debet esse et cauta.

Tu uero, mitissime rex, si uis per hanc quam scribimus Regiam currere uiam, et ad superam feliciter  regiamque scandere patriam, mansuetus atque mitissimus esto; et si proruperit iracundia, restringe illam; si preoccupauerit mentem, mitiga eam; si emerserit animo, comprime illam; si iracundie furor pulsauerit animum, fraternus amor comprimat illam, fraterna dulcedo temperet iracundiam, fraterna caritas temperet animositatem, fraterna dilectio mitiget indignationem. Grande enim uitium est iracundia: per iram sapientia perditur, per iram iustitia relinquitur, per iram societas amoris dissoluitur, per iram pacis concordia rumpitur, per iram lex ueritatis amittitur; iracundie stimulis agitatum corpus tremit, lingua balbutit, uultus ignescit, cor palpitans tremulat, et oculi turbati caligant.  Hec ergo, rex, ne tibi contingant, refrenata ira, omnia dispone cum patientia; sermo enim tuus potestate plenus est, cui nemo resistere potest. Ergo cum pace dispone que disponenda sunt, et cum tranquillitate rege que regenda sunt, ut et regnum bene et iuste gubernes, et anime tue possessor in eternum leteris.



CAPUT XXu. De non consentiendo adulatoribus.

Solent namque adulatores ad reddendum malum pro bono sibi consentientes incitare potentes, qui et sibi eternum preparent incendium, et illis perniciei inferant detrimentum; quos diligenter, discretissime rex, uitare memento, et qui sint illi acutissime et caute discutito, et talibus nullo modo nulloque pacto  consentire digneris, ne te lactantes atque laudantes a uia diuertant regia, et gressum operis tui in uia faciant ponere non recta. De talibus enim adulatoribus scriptum est: uir iniquus lactat amicum suum, et ducit eum per uiam non bonam . Iterum de principibus qui consentiunt adulatoribus scriptum est: Princeps qui libenter audit uerbum mendacii, omnes ministros habet impios . Item de adulatoribus: Lingua fallax non amat ueritatem: et os lubricum operatur ruinas . Item de consentientibus: Malus obedit lingue inique: et fallax obtemperat labiis mendacibus . Tu ergo, clarissime rex, caue adulatorum lubricas mortiferasque ruinas, et ne sub amicorum specie illorum te decipiant male sane  fallacie. Audi quid de illis scriptum est: Simulator ore decipit amicum suum . Item de illis scriptum est: Qui beatos uos dicunt, ipsi uos decipiunt; semitam pedum uestrorum conturbant . Te ergo quid inter tales agere debeas, Spiritus sanctus per diuinam Scripturam admonet dicens: Quomodo probatur in conflatorio argentum, et in fornace aurum: sic probatur homo ore laudantis .

Ecce qualis inter laudantium adulantiumque linguas iustus et rectus inuenitur princeps scilicet lucidior argento et clarior auro. Hec illi tamen euenient, si diuine concordauerit Scripture, ubi ait: uoluntas regum labia iusta: qui recta loquitur dirigetur . Diligenter attende, rex, et  uide si in conspectu summi regis ille dirigitur qui recta loquitur, debet et in conspectu tuo ille dirigi qui non adulantia sed uera loquitur uerba. Respue ergo ab auribus tuis suasorios deceptoriosque sermones; respue blandam adulantium linguam: bene etenim sonant, sed male decipiunt; suauiter cantant, sed male maculant; promittunt dulcia, sed perdunt animam.



CAPUT XXuI. De cauenda auaritia.

Tu ergo, rex, nec pro adulatoribus, nec pro muneribus, a recto regioque diuertas itinere, nec ad auaritie malum, rectum regiumque digneris flectere gressum. Regum etenim specialiter inculpans auaritiam  scripta diuinitus inuenitur sententia. Ait enim Salomon in Prouerbiis: Rex iustus erigit terram: uir auarus destruet eam . Item ipse: Conturbat domum suam qui sectatur auaritiam: qui autem odit munera, uiuet . Dominus in Euangelio discipulis ait: Cauete ab omni auaritia: quia non in abundantia cuiusquam uita eius est, ex his que possidet . Huic sententie concordans Ecclesiastes ait: Auarus non implebitur pecunia: et qui amat diuitias, fructum non capiet ex eis . Habacuc quoque propheta dicit: ue qui congregat auaritiam malam domi sue: ut sit in excelso nidus eius, et liberari se putat de manu mali ! Paulus apostolus predicat dicens: Omnis fornicator, aut immundus, aut auarus,  quod estidolorum seruitus, non habet hereditatem in regno Christi et Dei .

Tu ergo, largissime rex, ama misericordiam, et fuge auaritiam, ut cum Christo hereditatem habere merearis eternam. Omnibus esto munificus, omnibus largus, ut per te non male destruatur, sed feliciter erigatur regni tui terra. Non ut auarus domum tuam conturbes, sed ut largus edifices. Grande enim et ingens malum est auaritia: ignis enim inexstinguibiliter est ardens et incessabiliter urens. De auaritia enim in libro beati Iob scriptum est: Ignis deuorabit tabernacula eorum, qui munera libenter accipiunt . Sicut enim corpus habitat in materiali edificio, sic mens habitat in cogitationis consilio: sed ignis tabernacula deuorat, cum estus auaritie  cogitationes mentis deuastat. Auaritia modum ignorat, temperamentum nescit, finem habendi postponit, et cum cuncta deuoret, saturitatem penitus nescit, esurit semper et mendicat, inops est et paupertate repleta; et cum feralibus cuncta dentibus rodat, adhuc se ieiunam horribilis confitetur et clamat; et cum sit unum nomine tenus uitium, multa ab illo alia pullulant et emergunt uitia, sicut scriptum est: Radix omnium malorum est auaritia . Et non solum occulta plurima, sed et aperta generat multa mala. Inde rugata fronte in conuentu inueniuntur falsarii; inde in medio ciuitatis sicarii; inde in publico uenefici; inde aperte crimen admittitur; inde scelus publice operatur.



CAPUT XXuII. Ut de impensis alienis domus non edificetur.

Tu uero, o rex, uelut mundissimi regis filius ab omni munere nocuo regias excutiens munda manus, quia scriptum est: Qui excutit manus suas ab omni munere, qui obturat aures suas ne audiat sanguinem, et claudit oculos suos ne uideat malum, iste in excelsis habitabit . Ergo ut merearis in excelso sedere feliciter throno, muneribus pauperum non amplifices tibimet, aut edifices domum: quia scriptum est: Qui edificat domum suam impendiis alienis, quasi qui colligit lapides suos in hieme . Ieremias quoque ait: ue qui edificat domum suam in iniustitia, et cenacula sua  non in iudicio; amicum suum opprimet frustra, et mercedem eius non reddet ei. Qui dicit: Aedificabo mihi domum letam, et cenacula spatiosa: qui aperit sibi fenestras, facit laquearia cedrina, pingitque sinopide . Isaias talibus clamat et dicit: ue qui coniungitis domum ad domum, et agrum agro copulatis, usque ad terminum loci. Nunquid habitabitis uos soli in medio terrarum? In auribus meis sunt hec, dicit Dominus exercituum . Hoc ipsum et Salomon prohibet dicens: Ne attingas paruulorum terminos: et agrum pupillorum ne intreas .

Tibi ergo, rex, omnipotens Dominus ampla et florida, diuitiisque plena tribuit regna, parentumque multiplicia diuisit et predia; fiscorum plurima  dedit uectigalia, et multorum potentum honorauit munera, unde regia fabricare possis palatia. Caue ne pauperum lacrymis miserorumque impensis tibi domus edificetur regalis.



CAPUT XXuIII. Ut pro iustitia facienda nulla a iudicibus requirantur premia.

Iudicibus ergo tuis precipe, rex, ut nullum pro iustitia premium istius seculi requirant. Precipe ut pro iusto iudicio temporalia lucra non appetant, sed eterna; mercedem non requirant perituram, sed permansuram; pauper an diues sit, causam perspiciant non personam; in omnibus ueritatem custodiant, non ambitionis munera. Qui presentia munera affectat, futuram gloriam non sperat. Qui cupidus  hic recipit pro iustitia dona, ulterius eterna non accipiet premia. Contra delinquentium iudicum prauitatem per Moysen dicitur: Iuste quod iustum est exsequeris . Iuste ergo iustum exsequitur, qui iustitiam propter Deum exercet, non propter auaritiam. Omnis qui recte iudicat, stateram in manu gestat; in utroque penso iustitiam et misericordiam portat: sed per iustitiam promit peccati sententiam, et per misericordiam peccati temperat penam; ut iusto libramine quedam per equitatem corrigat, quedam uero per miserationem indulgeat.



CAPUT XXIX. Ne statera dolosa inueniatur in regno tuo.

Prohibe ergo, iustissime atque rectissime rex, ne  statera dolosa sit in regno tuo. Audi quid Dominus populo Isrel prohibet dicens: Non habebis in sacculo diuersa pondera, maius et minus; nec erit in domo tud modius maior et minor; pondus habebis iustum et uerum, et modius equalis et uerus erit tibi: ut multo tempore uiuas super terram, quam Dominus Deus tuus dederit tibi. Abominatur enim Dominus Deus tuus eum qui facit hec . Salomon quoque ait: Abominatio est apud Dominum pondus et pondus: statera dolosa non est bona . Item ipse: Statera dolosa abominatio est apud Dominum, et pondus equum uoluntas eius . uere enim grandis est prauitas, propter terrena commoda Domini deserere iudicia. Dolus  enim occultus et diabolicum opas, pro terreno lucro iustum et legaliter sancitum fraudulenter mutare modium, aut diuinitus instituta commutare pondera in deceptione fraterna. A Domino enim traditum, ab illoque fideliter confirmatum tenemus, quia in dilectione Dei et proximi tota lex pendet et prophete . Ergo qui dolosa statera, aut minore modio pondereque dolose decipit innocentem, nec proximum diligit, quem fraudulenter sapplantat, nec Deum, cuius leges ac precepta despiciens calcat. Et in hoc conuincitur quia leges et prophetas a se inobediendo procul expellit, qui inobediendo precepta Domini non custodit.



CAPUT XXX. Prohibendum ne captiuitas fiat.


Prohibe ergo, clementissime rex, ne in regno tuo captiuitas fiat. Esto fidelissimus illius Patris filius ad quem quotidie clamas cum ceteris fratribus: Pater noster, qui es in celis . Quidquid ille amans diligit, et tu dilige: quidquid audiens ille prohibet, et tu prohibe. Imitare illum fideliter, cum quo speras regnare perenniter. Ipse enim Moysi precipiens ait: Si deprehensus fuerit homo sollicitans fratrem suum de filiis Isrel, et uendito eo acceperit pretium, interficietur, et auferes malum de medio tui . Ipse quoque per Amos prophetam clamat et dicit: Super tribus sceleribus Gaze, et super quatuor non conuertam eam: eo quod transtulerint captiuitatem perfectam; ut concluderent eam in Idumea. Item ibi: Super tribus sceleribus  Tyri, et super quatuor non conuertam eum, eo quod concluserint captiuitatem perfectam in Idumea, et non recordati sunt federis fratrum. Item ipse: Super tribus sceleribus Isrel, et super quatuor non conuertam eum: pro eo quod uendiderit pro argento iustum, et pauperem pro calceamentis .

Ut iuste et recte erga seruos agatur, et ut liberi dimittantur, Isaias clamat et dicit: Hoc est magis ieiunium, quod elegi: dissolue colligationes impietatis, solue fasciculos deprimentes, dimitte eos qui confracti sunt, liberos, et omne onus disrumpe . Ecclesiasticus quoque: Non ledas seruum in ueritate operantem, neque mercenarium dantem animam suam. Seruus sensatus sit tibi dilectus quasi anima tua, non defraudes illum libertate, neque inopem derelinquas  illum . Item ipse: Si est tibi seruus fidelis, sit tibi quasi anima tua, quasi fratrem sic eum tracta . Dominus quoque per Ieremiam populo Isrel de seruis hoc dedit preceptum. Ait enim: Hec dicit Dominus Deus Isrel: Ego percussi fedus cum patribus uestris, in die qua eduxi eos de terra Aegypti, de domo seruitutis dicens: Cum completi fuerint septem anni, dimittat unusquisque fratrem suum Hebreum qui uenditus est ei, et seruiuit tibi sex annis: et dimittes eum a te liberum; et non audierunt patres uestri me, nec inclinauerunt aurem suam. Et conuersi estis uos hodie, et fecistis quod rectum est in oculis meis, ut predicaretis libertatem unusquisque ad amicum suum. Et inistis  pactum in conspectu meo, in domo in qua inuocatum est nomen meum super eam. Et reuersi estis, et commaculastis nomen meum: et reduxistis unusquisque seruum suum, et unusquisque ancillam suam, quos dimiseratis ut essent liberi et sue potestatis: et subiugastis eos, ut sint uobis serui et ancille. Propterea hec dicit Dominus: uos non audistis me, ut predicaretis libertatem unusquisque fratri suo, et unusquisque amico suo: ecce ego predico uobis libertatem, ait Dominus, ad gladium, ad pestem, et ad famem: et dabo uos in commotionem cunctis regnis terre .

uere obedire debet homo Deo, et eius preceptis, in quantum ille possibilitatem dederit, obedire. Et inter alia precepta salutaria, et opera recta, propter  nimiam illius caritatem unusquisque liberos debet dimittere seruos, considerans quia non illi eos natura subegit, sed culpa; conditione enim equaliter creati sumus, sed aliis alii culpa subacti. Simul et considerantes quia si dimiseritis, dimittetur uobis. Nam et uos, domine, conditionale opprimit iugum. Honorifica ergo, iustissime ac piissime rex, pro omnibus Deum tuum, quia, ut scriptum est, Pro omnibus honorificauit te, siue in seruis tibi subactis, siue in diuitiis tibi concessis, ex illis liberos faciendo, et ex istis eleemosynas tribuendo, preceptis illius obedire non cesses. Esto pauperum pater, pupillorum nutritor, orphanorum amator, uiduarum que defensor, peregrinorum educator, omniumque secundum regule ministerium defensor et rector.  Esto, Christo donante, illius gratia largiente, sapientia plenus, esto prudentia preditus, esto simplicitate ditatus, esto patientia fundatus, zelo tamen rectitudinis erectus. Omnibus esto mitis atque pacificus, sed tamen zelo rectitudinis accensus. In perquirendo iustitiam esto sollicitus indagator, in diiudicando cautissimus exsecutor, ita tamen ut misericordia semper iudicio preponatur. Memento quia a Domino misericordiam accipiet, qui fratri misericorditer indulserit.

Hec si diligenter agens impleueris, rex roborabit Dominus regnum tuum, exaltabit solium, et brachium confirmabit, quoniam cuius uult Dominus brachium confirmat, et ad faciendam uictoriam suum gladium cum auxilio prestat. Sic enim per  Ezechielem prophetam ait: Et confortabo brachia regis Babylonis, daboque gladium meum in manu eius: et confringam brachia Pharaonis, et gement gemitibus interfecti coram facie eius, et confortabo brachia regis Babylonis, et brachia Pharaonis concident, et scient quia ego Dominus, cum dedero gladium meum in manu regis Babylonis, et extenderit eum super terram Aegypti .

Nam cuius uult Dominus brachium debilitat et frangit: ipse enim et hoc ad Ezechielem dicit: Fili hominis, brachium Pharaonis regis confregi: et ecce non est obuolutum ut restitueretur ei sanitas, ut ligaretur pannis, et fasciaretur linteolis, ut recepto robore posset tenere gladium. Propterea hec dicit Dominus  Deus: Ecce ego ad Pharaonem regem Aegypti, et comminuam brachium eius forte, sed confractum; deiiciam brachium de manu eius: et dispergam Aegyptum in gentibus, et uentitabo eos in terris . Et in Psalmo scriptum est: Auertisti adiutorium gladii eius, et non es ei auxiliatus in bello .

Quod autem et uictoriam, antequam fiat, Dominus cognoscit, ipse per Ezechielem ait: Tu ergo, fili hominis, hec dicit Dominus Deus: Dic omni uolucri et uniuersis auibus cunctisque bestiis agri: Conuenite, properate, concurrite undique ad uictimam meam, quam ego immolo uobis, uictimam grandem super montes Isrel ut comedatis carnem, et bibatis sanguinem; carnes fortium comedetis, et sanguinem  principum terre bibetis: arietum et agnorum, et hircorum, taurorumque, et altilium et pinguium omnium. Et comedetis adipem in saturitate, et bibetis sanguinem in ebrietatem, de uictima, quam ego immolabo uobis: et saturabimini super mensam meam de equo et equite forti, et de uniuersis uiris bellatoribus, ait Dominus Deus .



CAPUT XXXI. De presidio Domini requirendo.

Tu ergo, clarissime rex, ut tibi Dominus et in brachio fortitudinem, et in bello uictoriam donet, ipsius semper require solatium, et ad eius confuge presidium. Sic enim scriptum est: Turris fortissima nomen Domini: ad ipsum currit iustus, et exaltabitur . Ergo salus non consistit in  multitudine populi, nec in armatura multiplici, sed in inuocatione nominis Domini. Stabilis enim et inconcussa tutela est celeste presidium; quod quia a regibus sollicite sit querendum, Dauid rex est dulciter imitandus, qui Domino humiliter supplicans ait: Exaudi, Deus, deprecationem meam: intende orationi mee. A finibus terre ad te clamaui: dum anxiaretur cor meum, in petra exaltasti me. Deduxisti me, quia factus es spes mea: turris fortitudinis a facie inimici . Petra enim hic et turris Christum significant: in hac enim petra recte se exaltatum pronuntiat, qui in fide illius se fundatum non dubitat.  Et in hac turre ille defenditur, qui in auxilio eius confidens uirtutibus armatur. Turris enim ista uirtutibus est plena, non gladiis, pugnat uerbo non prelio, nec localiter defendit, sed uniuersaliter inuicta fortitudine electos suos protegit et custodit.



CAPUT XXXII. De oratione.

Nam et hoc intuendum est, quia ad hoc celeste presidium rex Dauid orando peruenit; sic enim inchoans cepit: Exaudi, Deus, orationem meam cum deprecor: a timore inimici eripe animam meam. Protexisti me a conuentu malignantium, a multitudine operantium iniquitatem, etc. . Et tu ergo, fidelissime rex, ut Domini possis auxilio fultus tuum defendere regnum, eius iugiter orans require  presidium. Ipsius enim Dauid regis innumerabilia de oratione in Psalmis habes exempla. De Salomone quoque et hic perpauca ponimus exempla: Ait enim: Longe est Dominus ab impiis; et orationes iustorum exaudiet . Qui conseruat legem, multiplicat orationem . Item ipse: Oratio in humilitate penetrabit super montes . Dominus in Euangelio ait: Omnia quecunque petieritis in oratione credentes, accipietis . uigilate itaque omni tempore, orantes ut digni habeamini fugere que futura sunt, et stare ante filium hominis . Paulus quoque ait: Orationi instantes, orantes omni tempore, in spiritu uigilantes in omni instantia . Iacobus autem dicit: Orate  pro inuicem ut saluemini: multum enim ualet deprecatio iusti assidua . Nam et nos oramus semper cum Apostolo pro uobis, ut dignetur uos uocatione sua Deus, et impleat omnem uoluntatem bonitatis, et opus fidei in uirtute, ut clarificetur nomen Domini nostri Iesu Christi in uobis, et uos in illo, secundum gratiam Dei nostri et Domini Iesu Christi. Confidimus autem de uobis in Domino quoniam que precipimus, et facitis, et facietis. Dominus autem dirigat corda uestra in caritate Dei, et patientia Christi . Amen.


Explicit liber Smaragdi abbatis, qui dicitur uIA REGIA.





ACTA COLLATIONIS ROMANAE, Siue [a 3Kb] ratio que habita est de symbolo fidei in secretario sancti Petri apostoli, inter domnum Leonem sanctissimum et ceuangelicum papam urbis Rome, et Bernarium atque Iesse episcopos, seu Adalardum abbatem, missos domni Caroli imperatoris per indictionem 2, DESCRIPTA A SMARAGDO ABBATE SANCTI MICHAELIS.



Lectis a predictis missis per ordinem testimoniis [b 1Kb] , atque a domno apostolico diligentissime auditis, ait: Ita sentio, ita teneo, cum his auctoribus, et sacre Scripture auctoritatibus. Si quis aliter de hac re sentire uel docere uoluerit, defendo; et nisi conuersus fuerit, et secundum hunc sensum tenere uoluerit, contraria sentientem funditus abiicio. His dictis, noui quod nonnulla colloquendo potius quam disputando precesserunt: quorum series sensuum, seu uerborum, nisi quod inde fuit, non satis memorie occurrit. Cumque eadem collatio ad hoc usque procederet, ut iam magis certa disputatio, quam ut supra collocutio habenda esset; et si non eadem fuit proprietas sermonum, in quantum recordari ualeo, iste tamen fuit cursus sensuum, et summa conclusio  nouissimarum definitionum. --- MISSI. Quia uero, ut dicitis, ita certissimum credendum est, credendo immutabiliter tenendum, tenendo uero, sicubi necesse fuerit, constantissime defendendum est, nunquid non id nescientes docendum, scientibus autem, ut id attentius teneamus, confirmandum est? --- PAPA. Ita est. --- MISSI. Si ita est, si quis hoc nescierit, uel ita non crediderit, num saluus esse poterit? --- PAPA. Quisquis ad hoc sensu subtiliore pertingere potest, et id scire, aut ita sciens credere noluerit, saluus esse non poterit. Sunt enim multa.  e quibus istud unum est, sacre fidei altiora mysteria subtilioraque sacramenta, ad quorum indagationem pertingere multi ualent; multi uero, aut etatis quantitate, aut intelligentie qualitate prepediti, non ualent. Et ideo, ut prediximus, qui potuerit et noluerit, saluus esse non poterit. --- MISSI. Si ergo ita est, imo quia ita est, quod non credere non licet, et non tacendo docere licet, cur non licet cantare, uel cantando docere? --- PAPA. Licet, inquam, licet docendo cantare, et cantando docere. Sed illicite in prohibitis, nec scribendo, nec cantando licet inserere. --- MISSI. Quia ergo utrisque notum est, quod ideo a uobis, ut id symbolum cantando uel scribendo inseratur, illicitum ducatur uel dicatur, quia illi qui idem symbolum condiderunt non indiderunt, ut cetera, et  sequentes principales synodi, Chalcedonensis scilicet quarta, Constantinopolitana quoque quinta et sexta, ut nouum ultra symbolum a quoquam qualibet necessitate, seu saluandi homines deuotione, condere, et in ueteribus tollendo, addendo, mutandoue quidquam inserere prohibuerunt, non est ibi diutius immorandum. Sed hoc quero, hoc ut dicatur rogo: quia id credere bonum est, bonum hodie sicut ad credendum ita ad cantandum tunc esse, si ab eis insertum fuisset. --- PAPA. Bonum certe, et ualde bonum, ut pote tam fidei sacramentum magnum, quod  non licet non credere, quisquis ad hoc ualet pertingere. --- MISSI. Nunquid non bene idem tunc auctores fecissent, si quatuor tantum addendo syllabas, tam pernecessarium fidei sacramentum cunctis deinceps seculis perspicuum redderetur? --- PAPA. Sicut non audeo dicere non bene fecisse, si fecissent, quia procul dubio sicut cetera que uel omiserunt, scientes utique, et non tam humana quam diuina illuminati sapientia fecerunt, ita quoque non audeo dicere istud eos nobis minus intellexisse; perpendisse cur dimiserunt, uel cur dimissum, ne ultra mitteretur, sicut et cetera prohibuere. Tu et tui uidete quid sentiatis de uobis. Nam et ego me illis non dico preferam, sed etiaim illud absit mihi ut cequare presumam. --- MISSI. Absit etiam, Pater, Deo  nostro protegente, illud a nobis, ut nos quidquam horum cogitemus uel dicamus, uel superbia inflati, uel in diuinis rebus humane laudis cupidine prouocati, ac si nosmet illis non tantum preferre, uerum etiam cequare presumamus: sed tantum secundum huius temporibus qualitatem, et imbecillitatem fratrum nostrorum caritate compatientes, illud querimus, in eo laboramus, ut, quia finis mundi appropinquat, in quo sicut predicta sunt tempora periculosa, etiam ideo inter cetera maxime fratribus nostris prodesse ualeamus. Quo ergo fideles in Domino in sacramento fidei reddere studeamus et idcirco quia prefatum symbolum a quibusdam ita cantari reperimus, et quod id eclesiastice congruere fidei, sicut sentimus, atque per hoc et nunc iam plurimos  doctos, et sine fine usque in finem seculi de tanto mysterio, si ita teneatur, instruendos esse cognouimus, qui nequaquam instrueretur, nisi cantaretur: melius nobis uisum fuit cantando tantos instruere, quam tacendo indoctos relinquere. Si enim sciret paternitas tua, quanta sunt hodie millia id scientium quia cantatur, qui nunquam scituri essent nisi cantaretur, fortasse nobiscum teneres, et id tuo etiam consensu ut cantaretur acquiesceres. --- PAPA. Interim assentio. uerumtamen, queso, responde mihi: Nam uniuersa huiusmodi fidei mystica sacramenta, que symbolo non continentur, sine quibus quisque, qui ad hoc pertingere potest, catholicus esse non potest, symbolis inserenda, et propter compendium minus intelligentium, ut cuique libuerit, addenda  sunt? --- MISSI. Nequaquam: quia non eque omnia necessaria sunt. --- PAPA. Etsi non omnia, certe plurima sunt his similia, que nisi a capientibus credantur, catholici esse non possunt. --- MISSi. Dabisne aliquid, non dico sublimius, sed saltem huic simile symbolo deesse? --- PAPA. Nempe dabo, et abundanter dabo. --- MISSI. Da primo unum, et si necesse fuerit, adde alterum. --- PAPA. Quia amica agitur contentione quod agitur, et pro utrarumque partium queritur salute quod queritur , ne quid forte de tam reuerendis  mysteriis temere loquamur, detur considerandi locus, et dabimus quidquid de his dederit Dominus. --- Et nocturna dilatione congrua data, ait PAPA: Nunquid magis salutare est credere, periculosumue non credere, Spiritum sanctum a Filio sicut a Patre procedere, quam Filium sapientiam Deum a sapientia Deo, ueritatem Deum a ueritate Deo genitum esse, et tamen utrumque unam sapientiam, unam ueritatem essentialiter Deum esse, cum tamen constet id a sanctis Patribus eidem symbolo inditum non esse? Si ergo hec duo, sicuti sapientes decet, in tam familiari disputatione ad hoc ualent, ut nobiscum sentiatis et cognoscatis, tot priores catholicos Patres, qui hoc unde agitur uel symbolis non inseruerunt, uel inserere quemadmodum cetera, ut supra dictum  est, prohibuere: non presenti ignorantia, non futura negligenti prouidentia pretermisisse, et pretermissum ne mitteretur prohibuisse, a coaceruandis testimoniis libentissime quiescimus. Sciendum uero, non solum secundum essentiam diuinitatis, uerum etiam secundum mysterium Dominice incarnationis, tanta, Deo auctore, et ex eorumdem Patrum auctoritate damus et talia, quanta non solum sapientibus satisfacere, sed etiam stultos ualent opprimere. --- MISSI. Non, inquam, necesse est in eo laborare, an nesciamus quod scimus: quia quidquid exinde ceteri sciunt, nos Deo auctore scimus, aut scire possumus, si non scimus. --- PAPA. Hoc est, inquit, quod miramur, qui sine profectuoso labore potestis quiescere, laboratis ne quiescatis. --- MISSI. Non ideo laboramus  ne quiescamus, sed ne propter inertiam pii laboris premium amittamus, et salua diligentiore inquisitione, declinataque pertinaci contentione, adhuc maius estimamus lucrum, quod per hoc in corde querentium acquiritur, quam detrimentum in eo fieri illorum qui addiderunt, ac si per contumaciam contemptores paternarum constitutionum existerent. Aliud est enim per arrogantiam transiliendo bona contemnere, aliud bona per beneuolentiam meliora efficere. --- PAPA. Istud quoque etsi in quibusdam ut agatur bonum est, non tamen ideo ubique agendum est. Qua de re multa id ita esse probantia addi poterant testimonia: sed res per se admodum patet, quanto melius sit, ut quisque quodlibet bonum ita ut est utile reddere studeat: aut, si forte id ipsum  bonum melius efficere nititur, hoc primo caueat, hoc magnopere perpendat, ne et se ultra quam debuit temerarium presumendo, et illud quod per se salubre erat reddat noxium corrumpendo. Nisi quis forte asserere uelit de presenti unde agitur, uel similibus capitulis, que sine periculo suo docere licet et discere, ut ordo docendi licitus dimittatur, et ibi deserantur, ubi nunquam deinceps docens aut discens innocens, sed semper sane in transgressionis crimine merito culpabilis uterque iudicetur. Quod te fortasse, si non dedigneris audire, non immerito tangit: qui hic quod hactenus in Ecclesia Dei, et sibi quisque sapiens scire, et sine cogitatione delicti insipienter potuit docere, iam deinceps non dico stultus  discere, sed nec ipse sapiens sine preuaricatione possit cantare, cantandoue ut uultis quemquam docere, et dum multis alio quam debetis tramite prodesse eligitis, nullum in hac duntaxat parte dimittitis, cui si uos secutus fuerit non noceatis. Nam de eo quod supra docuistis, non eque iudicandus uel habendus sit ille qui tale aliquid deuote fructum querendo ageret, illo qui hoc contumaci iussione presumeret. Hec defensio, uel, si dici liceat, tergiuersatio, non huc respicit, non istud intendit: quia non idem patres discernendo uel decreuerunt, nec sanxerunt, ut ipsum beneuolus presumeret, non maleuolus, sed tantummodo nullus. --- MISSI. Nunquid non a te id ipsum symbolum est data in ecclesia cantandi licentia? Nunquid a nobis huc  usus ille cantandi processit? Hinc etenim illuc mos idem cantandi, non a nobis huc aduenit: et quomodo illum usque hodie cantamus? --- PAPA. Ego licentiam dedi cantandi; non autem cantando quidpiam addendi, minuendi, seu mutandi: et ut expressius aliquid, quia uos cogitis, loquar, quandiu uobis in hoc satis fuit, quomodo in huiusmodi cantando uel celebrando sacrosanctis mysteriis sancta Romana tenet Ecclesia, nequaquam aut nobis in talibus laborare, aut aliis laborandi occasionem necesse fuit ingerere. Quod uero asseritis ideo uos ita cantare, quoniam alios in istis partibus uobis priores audistis cantasse, quid ad nos? Nos enim id ipsum non cantamus, sed legimus, et legendo docere, nec tamen legendo aut docendo addere quidpiam  eidem symbolo inserendo presumimus. Que uero predictis symbolis fidei tantum non congruentia deesse cognoscimus, non, ut sepe dictum est, inserere presumimus, sed locis temporibusue opportunis quibus competit ministrare curamus. ---  MISSI. Ergo, ut uideo, illud a uestra paternitate decernitur, ut primo illud, de quo questio agitur, de sepe fato symbolo tollatur, et tunc demum a quolibet licite ac libere, siue cantando, siue tradendo, discatur et doceatur. --- PAPA. Ita procul dubio a nostra parte decernitur: ita quoque ut a uestra assentiatur, a nobis omnimodis suadetur. --- MISSI. Quanquam ergo, ut supra ipse dixisti, pro ambarum partium queritur salute quod queritur, sublatis his que uultis, bonum est ut idem symbolum cantetur. --- PAPA. Bonum sane. Quod tamen non imperando, sed ut prius permittendo dicimus: quia illud sicuti tunc ita et nunc, si sincere agatur, utile indigentibus esse posse non ignoramus. --- MISSI. Quia uero, ut dicitis, et uerum dicitis, bonum est cantare id  ipsum symbolum, nunquid enim si sermo plenus recta fide e medio tollatur, idem sermo ab omnibus ac si contra fidem sit condemnabitur? Quale ergo dabis consilium, ne idipsum ad aliquod transeat exitium? --- PAPA. Si priusquam ita cantaretur interrogatus essem, ne insereretur utique respondissem. At nunc, quod tamen non affirmando, sed uobiscum pariter tractando dico, quantum menti occurrit, ita mihi uidetur posse utrumque fieri: ut paulatim in palatio, quia in nostra sancta ecclesia non cantatur, cantandi consuetudo eiusdem symboli intermittatur: sicque fiat, ut quod id ipsum ut cantaretur non quelibet imperantis auctoritas, sed potius audiendi id fecerat nouitas; si dimittatur a uobis, dimittetur ab omnibus: et ita fortasse quantum esse potest, non  incongrue utrumque fieri possit: ut quod iam nunc a quibusque prius nescientibus recte creditur credatur, et tamen illicita cantandi consuetudo sine cuiusque fidei lesione tollatur.



APPENDIX AD SMARAGDI OPERA.





CHARTAE LUDOuICI PII ET LOTHARII FILII EIUS, PRO MONASTERIO SANCTI MICHAELIS.




I Charta Ludouici Pii pro monasterio Sancti Michelis  in pago uirdunensi.

In nomine Domini Dei Saluatoris nostri Iesu Christi, Ludouicus diuina ordinante prouidentia imperator Augustus.

Nouerit utilitas fidelium nostrorum, comitum uidelicet et uassorum nostrorum, uel quisquis beneficia ex ratione monasterii sancti Michelis habere uidetur, ubi uenerabilis uir Smaragdus preest abba, quia sicut domnus et genitor noster precepit, ita et nos precipimus ut eidem monasterio annis singulis de eisdem beneficiis nonas et decimas de omnibus pleniter dare non neglegatis. Proinde precipimus per has litteras omnibus quicunque ex largitione nostra uel comitum aut uassorum nostrorum de rebus prefati monasterii beneficia habetis [ut], nonas et decimas annis singulis, ut predictum est, prefato uenerabili Smaragdo suisque successoribus,  uel missis eiusdem monasterii absque ulla contrarietate et neglegentia dare non neglegatis; et ad domos ipsius Ecclesie restaurandas unusquisque pro uiribus suis adiutorium ferre non differat. Et nullus, qui beneficium de rebus prefati monasterii habet, contra hoc iussionis nostre preceptum facere presumat: sed in omnibus ita illud obseruet, sicut a nobis iussum est, uel quemadmodum Dei et nostram gratiam uel ipsum beneficium habere uult. Et ut certius credatis, de annulo nostro subter iussimus sigillari.

Data III Idus Iulii, anno III regnante [a 1Kb] domno Ludouico serenissimo Augusto, indictione IX. Actum Theodonis uilla palatio in Dei nomine feliciter. Amen.



II. Charta Ludouici Pii, et Lotharii filii eius, de libertate electionis abbatis.

In nomine Domini et Saluatoris nostri Iesu Christi, Ludouicus et Lotharius diuina ordinatione ac prouidentia imperatores Augusti.

Si erga loca diuinis cultibus mancipata propter amorem Dei eiusque in eisdem locis sibi famulantibus beneficia opportuna largimur, premium nobis apud Dominum eterne remunerationis rependi non diffidimus. Idcirco notum esse uolumus omnibus fidelibus sancte Dei Ecclesie, presentibus scilicet et futuris, seu etiam successoribus, quia concessimus non solum ueteri monasterio quod dicitur Castellio, sed potius nouo, quod, Domino opitulante, nostro  tempore a fundamentis edificatum est, nuncupante Marsupium, quod est situm in pago uirdunensi super fluuium Mose uel riuulum Marsupium, constructum in honore sancti Michelis archangeli, ubi presenti tempore, auctore Deo, abbas Smaragdus preest, et monachis ibidem per tempora degentibus, ut quandoquidem diuina uocatione supradictus abbas uel successores eius de hac luce migrauerint, quandiu ipsi monachi inter se inuenire potuerint, qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates: quatenus ipsos seruos Dei qui ibidem famulantur, pro nobis et coniuge proleque nostra ac stabilitate totius imperii nostri a Deo nobis concessi  atque conseruandi, iugiter Domini misericordiam exorare delectet. Et ut hec auctoritas confirmationis nostre per futura tempora inuiolabilem atque inconuulsam obtineat firmitatem, manibus propriis nostris subterfirmauimus et annuli nostri impressione signari iussimus.



III. Charta Ludouici Pii de quadam commutatione a Smaragdo abbate facta.

In nomine Domini Dei et Saluatoris Iesu Christi, Ludouicus diuina ordinatione et prouidentia imperator Augustus.

Si nos ea que fideles imperii nostri pro eorum opportunitatibus inter se commutauerunt, nostris confirmamus edictis, imperialem exercemus consuetudinem,  et hoc ipsum postmodum iure firmissimo mansurum esse uolumus. Idcirco nouerit omnium fidelium nostrorum, presentium scilicet et futurorum, industria, quod uir uenerabilis Hildoinus abbas innotuit serenitati nostre, eo quod Smaragdus religiosus abba ex monasterio sancti Michelis, quod est constructum in pago uirdunensi super fluuium Marsupii, ubi ipse ingreditur in fluuium Mosam; nec non et quidam homines his nominibus, Adalhardus, Rodaldus, et Aldarnus, de quibusdam rebus pro communi utilitate et compendio nuperrime inter se commutationem fecissent. Dedit igitur predictus Smaragdus abbas ex ratione monasterii sui predictis hominibus ad eorum proprium ad habendum in pago  Barrense, in fine uel uilla que uocatur Lauziacus, mansum unum cum terminis et laterationibus suis: et e contra in compensatione huius rei dederunt memorati homines abbati ad partem iam dicti monasterii sui ex eorum proprio in pago uirdunensi, in fine uel uilla que uocatur Godinouilla, pratum unum. Unde et duas commutationes pari tenore conscriptas manibusque bonorum hominum roboratas, se pre manibus habere professus est: sed pro integra firmitate petiit celsitudini nostre, ut ipsas commutationes denuo per nostrum mansuetudinis preceptum plenius confirmare deberemus. Cuius petitioni denegare noluimus: sed sicut unicuique fidelium nostrorum iuste petentium, ita nos illis confirmasse atque in omnibus concessisse cognoscite. Precipientes  ergo iubemus ut quidquid pars iuste et rationabiliter alteri contulit parti, deinceps per hanc nostram auctoritatem iure firmissimo teneat atque possideat; uel quidquid exinde facere uoluerit, libero in omnibus perfruatur arbitrio.



Iu. Charta Ludouici Pii de libertate et immunitate predicti monasterii S. Michelis.

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si erga loca diuinis cultibus mancipata propter amorem Dei eiusque in eisdem locis sibi famulantibus beneficia opportuna largimur, premium nobis apud Dominum eterne remunerationis rependi non  diffidimus. Idcirco nouerit omnium fidelium nostrorum, tam presentium quam futurorum, solertia, quia uir uenerabilis Smaragdus abbas ex monasterio Castellionis, quod Marsupium nuncupatur, quod est constructum in honore sancti archangeli Michelis et sancte Marie semper uirginis, uel sancti Petri apostolorum principis, detulit nobis immunitatem domini et genitoris nostri Caroli bone memorie piissimi Augusti, in qua inuenimus insertum, quod ipse et antecessores eius, reges priores uidelicet Francorum, prefatum monasterium propter diuinum amorem et reuerentiam ipsius loci sancti, semper sub plenissima defensione et immunitatis tuitione habuissent. Ob firmitatem tamen postulauit nobis predictus abbas Smaragdus, ut in amorem Dei et  reuerentiam predictorum sanctorum paterne auctotoritati firmitatis gratiam nostram superadderemus et auctoritatem. Cuius petitioni nos libenter acquieuimus, et ita in omnibus concessimus, atque per hoc preceptum nostre auctoritatis confirmauimus. Precipientes ergo iubemus ut nullus iudex, uel quilibet ex iudiciaria potestate, in ecclesias, aut loca, uel agros, seu reliquas possessiones predicti monasterii, quas moderno tempore iuste et legaliter possidet, uel que deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut fideiussores tollendos, aut homines ipsius monasterii tam ingenuos quam et seruos super terram ipsius monasterii commanentes, iniuste  distringendos, uel ullas redhibitiones aut illicitas occasiones requirendas, nostris et futuris temporibus ingredi audeat, uel eaque supra memorata sunt, penitus exigere presumat, sed liceat memorato abbati suisque successoribus res predicti monasterii sub immunitatis nostre defensione quieto ordine possidere; et quidquid exinde fiscus sperare poterat, totum nos pro eterna remuneratione prefato monasterio concedimus, ut in alimoniam pauperum et stipendia monachorum ibidem Deo famulantium proficiat perpetuis temporibus in augmentum, quatenus seruos Dei qui ibidem famulantur Deo, pro nobis et coniuge proleque nostra atque stabilitate totius imperii nostri a Deo nobis concessi atque conseruandi, iugiter Dominum exorare delectet. Et ut hec immunitatis  nostre auctoritas firmior habeatur et diligentius conseruetur, manu nostra propria subter firmauimus et annuli nostri impressione signari iussimus.

Datum Iu Nonas Iunii, Christo propitio, anno III imperii domini Ludouici serenissimi imperatoris, indictione nona. Actum Aquisgrani palatio regio in Dei nomine.



u. Charta Ludouici Pii de libertate carrorum et sagmariorum.

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Omnibus episcopis, abbatibus, comitibus, uicariis, et centenariis, teloneariis, actionariis notum sit,  quia concessimus monachis in monasterio quod est  situm in loco qui dicitur Castellionis, quod nuncupatur Mansurpium, quod est constructum in honore sancti Michelisarchangeli et sancte Marie semper uirginis, uel sancti Petri principis apostolorum, degentibus, ubi etiam uir uenerabilis Smaragdus abbas preest, ut de carris et sagmariis necessaria ipsius monasterii uel congregationis ibidem Deo famulantibus deferentibus, nullus teloneum aut alias quaslibet exactiones requirere aut exactare presumeret. Item neque de patellis que sunt in Marsallo et in subteriori uico, aliquod tributum de hoc quod ad opus necessitatemque defertur, exigere presumerent, sed in nostra eleemosyna concessum atque indultum habeant. Unde iubemus atque precipimus, ut nullus quislibet de carris aut sagmariis predictorum monachorum  necessaria deferentibus, undecunque fiscus teloneum exigere poterat, ullum teloneum, aut tranaticum, aut portaticum, aut pulueraticum, aut ullum occursum, uel ullum censum aut ullam redhibitionem accipere audeat, sed licitum sit eis absque alicuius illicita contrarietate, per hanc nostram auctoritatem, homines eorum cum carris et sagmariis illorum cum his que deferunt, libere atque secure ubicunque properant, ire et redire: et si aliquas moras in quolibet loco fecerint, aut aliquid mercati fuerint aut uendiderint, nichil ab eis prorsus  exigatur.

Data Iu Nonas Septembris, anno tertio imperii Ludouici piissimi Augusti, indictione X. Actum Aquisgrani palatio regio in Dei nomine feliciter.  Amen.





EPISTOLA CAROLI MAGNI AD LEONEM PAPAM De processione Spiritus sancti, quam edidit Smaragdus abbas.






ANNO DOMINI DCCCXuIII.
MAGNUS SENONENSIS ARCHIEPISCOPUS.





NOTITIA HISTORICA IN MAGNUM.



Magnus Senonensis archiepiscopus a Leone III consecratus fuit anno 801, dum Rome in comitatu Caroli magni degeret. Senonas reuersus, in monasterium S. Petri diuertit, unde in crastino usque ad templum maius B. Stephani cum hymnis et canticis a populo et clero deportatus fuit, qui mos in hodiernum usque diem Senonis obseruatur. A Carolo imperatore cum Godefrido comite missus dominicus est ad Aurelianos, Trecas, Lingonas, uesontionem et Augustodunum an. 802. Exstant littere formate  Ebroini Bituricensis archiepiscopi ad Magnonem Senonensem archiepiscopum pro Dadoberto presbytero date an. 810. Caroli Magni litteris pulsatus Theodulfum Aurelianensem antistitem impulit ad scribendum librum de ordine baptismi, quem Theodulfus Magno dicauit, et Magnus Carolo an. 812. Huic etiam dicauit quas in iuris scientia peritissimus notas collegerat: uicissimque Carolus imperator Magni in gratiam basilice S. Stephani uillas, predia, ornamenta uaria pretiosissimasque sanctorum reliquias  donauit. Caroli filius Ludouicus Pius Magno direxit an. 817 exemplar regule canonicorum ex synodi Aquisgranensis consulto, precipiens eam in prouincia sua obseruari. Magni adhuc iussu uita S. Seuerini abbatis Agaunensis, a Fausto eius discipulo  scripta, ab anonymo correcta fuit. Mortuus est anno 818, sepultusque in ecclesia quam in honorem Saluatoris edificauerat in uineis pro canonicorum sepultura. Hec ecclesia canonicis regularibus S. Augustini procedente seculo duodecimo concessa est.





MAGNI SENONENSIS LIBELLUS DE MYSTERIO BAPTISMATIS, IUSSU CAROLI MAGNI EDITUS.



Gloriosissime imperator, innotescere magnitudini uestre presumpsimus nos serui uestri, Magnus scilicet et ceteri compares mei, licet indigni episcopi ad Senonicam diecesim pertinentes, quia preceptum uestrum humiliter et libentissimo animo susceptum, iuxta quod nostra preualuit exiguitas de mysterio baptismatis, sicut in uestra continetur epistola, admonitionem uestram inquirere uel inuestigare studuimus, qualiter intelligere uel tenere debuissemus; unde si ausi sumus, immense clementie uestre referimus laudes, eo quod nos de somno stultitie uel insipientie excitare dignati fuistis, sicut semper et ubique solliciti estis. Gratias namque omnipotenti Deo et uobis inde nos et plurimi alii eruditiores et meliores esse debemus et sumus. uestram tamen  exoramus clementiam, ut nobis indulgeat uestra benignitas, quod per omnia sicut debuimus uobis renuntiare nequiuimus, sed etiam hoc quod nobis Patres per illorum reliquerunt exempla, et nos ex nostra exiguitate parte intelligimus ordine subsequamur.

Baptismum Grece Latine tinctio interpretatur, quia ibi homo Spiritu gratie in melius mutatur. Et propterea infans ter mergitur in sacro fonte, ut sepulturam triduanam Christi trina dimersio mystice designaret, et ab aquis eleuatio Christi resurgentis similitudo est de sepulcro. Nullatenus itaque baptismi mysterium perfici potest, nisi sub inuocatione sancte Trinitatis, quia rectum est ut homo qui ad imaginem sancte Trinitatis creatus est, ad eamdem  reuocetur imaginem.

Catechumenus autem audiens siue instructus interpretatur, ut audiat et discat, antequam ad sacrum accedat fontem, mystica Christiane religionis sacramenta, et tunc discat fidem sancte Trinitatis et symbolum, et cetera que Christiana admonet lex.

Scrutinium uero dicitur inquisitio, eo quod per illud exploratur qualiter fides catholica in illorum cordibus retinetur. Et aliter scrutinium a scrutando dicitur, quia tunc scrutandi sunt catechumeni, si rectam iam nouiter fidem symboli eis traditam firmiter teneant.

Symbolum Grece Latine indicium et signum, uel collatio interpretatur. Indicium quia per id indicatur  fidei integritas: signum, quod eo bene retento et intellecto, fideles ab infidelibus discernuntur; collatio, quia in eo apostoli omnem fidei integritatem contulerunt.

Qualiter itaque credere in Deum Patrem omnipotentem, et in Filium eius Iesum Christum, et in Spiritum Sanctum et cetera qui baptizandi sunt profitentur; quamuis paruuli per se profiteri non possint, tamen per corda et ora tenentium eos fides confitetur catholica, id est Pater, et Filius, et Spiritus sanctus unius essentie, unius potestatis et sempiternitatis, sine initio et sine fine unus Deus inuisibilis, ita in singulis personarum proprietate seruata, et substantialiter Trinitas diuidi nec personaliter debeat omnino confundi: Patrem ingenitum, Filium  genitum et natum ex Maria uirgine, et crucifixum, et mortuum, et resurrexisse, et ascendisse in celos, et sedentem a dextris Patris, inde uenturum esse in eadem carne iudicare uiuos et mortuos. Et Spiritum sanctum nec genitum, neque ingenitum, sed procedentem a Patre et Filio. Nec non et unam confitentur catholicam Ecclesiam et communionem omnium sanctorum, id est congregationem omnium fidelium in Christo, atque credunt remissionem peccatorum, et resurrectionem carnis, et uitam post mortem, et regnare cum Christo in secula seculorum, amen.

Abrenuntiatio dicitur abominatio siue detestatio, quia ante baptismum unusquisque propter originalia peccata seruus est peccati, et ideo abrenuntiat diabolo, qui est princeps peccati, et omnibus operibus  eius, et omnibus pompis eius, id est uitiis, ut damnationem illius aspernetur. Quam abrenuntiationem recte confessio sancte Trinitatis sequitur, ut ubi abundauit peccatum superabundet gratia.

Insufflantur etenim qui baptizandi sunt a Dei sacerdote, ut ex eis princeps effugetur peccatorum, et Christo Domino paretur introitus, et per illius in sufflationem mereantur accipere Spiritum sanctum.

Exorcismus Grece Latine coniuratio siue sermo increpationis est aduersus diabolum; et ideo exoreizatur unusquisque ueniens ad baptismum, ut efficiatur templum Dei uiui, qui per naturam suam effectus erat templum diaboli, et recedente diabolo,  per exorcizationem sacerdotis ingrediatur Christus, et efficiatur habitaculum Dei.

Salem in sacramento baptismatis accipiunt, ut eius gustu condimentum sapientie percipiant, neque a sapore Christi desipiant, et sint insulsi et fatui; sed quod habuerunt in se naturaliter insulsum habeant per Christi gratiam per omnia sale conditum.

Tanguntur aures et nares de sputo, et dicitur effeta, id est adaperire; nares tanguntur, ut quandiu uita comes et flatus uite in naribus et olfactus permanserit, assidue in Christi seruitio perduret; et aures similiter tanguntur, ut salutarem doctrinam Christiane religionis ac fidei semper auscultent, et intente audiant, et omnes ridiculosas demonis suasiones respuant.


Pectus uero unguitur sancto oleo, ut signo crucis Christiane excludatur diabolo introitus, et Christo Domino paretur ingressus.

Scapule autem signantur, ut undique templum Dei dicatum ab omni Satane impedimento muniantur. Et hoc signatur iterum in pectoris et scapule unctione, ut fiat ei firmitas et bonorum operum perseuerantia.

Post sacre regenerationis lauacrum baptizati candidis induuntur uestimentis, ut surgentis Ecclesie figurent mysticum mysterium, uel propter gaudium noue regenerationis, uiteque castitatem, et angelici splendoris decorem.

Tunc demum sacro chrismate, quod Latine dicitur unctio, caput perungitur, ut in regno et sacerdotio  Ecclesie delibuti, et Christi nominis gratiam accipiant, et eius membra qui eos redemit et eorum caput est, effici ualeant.

Deinde mystico uelamine teguntur, ut intelligant se diadema regni et sacerdotii dignitatem portare, et tunc regie dignitatis ornamenta et sacerdotalis uerticis habeant tegumentum, ut contra uitia sacerdotali uelamine muniantur, et uirtutum gemmis spiritualiter exornentur, et unctione sacrosancti chrismatis liniantur, ut sancte Trinitatis habitaculum effici mereantur.

Peractis autem omnibus baptismatis sacramentis,  nouissime per manus impositionem a summo sacerdote septiformis gratie spiritum accipiunt, ut corroborentur in fide recta per Spiritum sanctum. Et ideo fit manus impositio, ut per benedictionem aduocetur et inuitetur Spiritus sanctus. Denique sciendum est quia sicut cetera baptismatis sacramenta per sacerdotes uisibiliter fiunt, et per Dominum inuisibiliter consecrantur, ita et Spiritus sancti gratia per impositionem manuum episcoporum fidelibus traditur et a Domino confirmatur.

Postremo corpore et sanguine Dominico communicantur, ut illius membra efficiantur qui pro eis passus est, et resurrexit, et per uisibilem panem et uinum pascatur anima cibo inuisibili, sicut ipse Dominus ait: Caro mea uere est cibus, et sanguis meus  uere est potus: et qui manducat carnem meam et sanguinem meum bibit, in me manet et ego in illo. Morem istum accipiende eucaristie a Domino traditum Ecclesia tenet, ut cum aqua et Spiritu sancto quis renascitur, corpore Domini pascatur et sanguine eius potetur, ut in corpore Christi traditus, et ille in Christo maneat, et Christus in eo.

Sic desinit codex Sequerianus, Andegauensis uero S. Albini addit sequentia:

A paruulo enim recens nato usque ad decrepitum senem sicut nullus est qui non peccato moriatur in baptismo, sed paruuli tantum originali, maiores autem etiam his omnibus moriuntur peccatis quecunque male uiuendo addiderunt, et illud quod nascendo traxerunt.


Sacramentum enim baptismi est quod habet qui baptizatur, et sacramentum dandi baptismi est quod habet qui ordinatur. Sicut autem baptizatus si ab unitate recesserit, sacramentum baptismi non amittit: nulli enim sacramento iniuria facienda est. Si discedit a malis, utrumque discedit; si permanet in malis, utrumque manet. Sicut ergo acceptatur baptismus, quem non potuit amittere qui ab unitate discesserat, sic acceptandus est baptismus, quem dedit ille qui sacramentum dandi cum discederet non amisit.





NOTAE IURIS A MAGNONE COLLECTAE. Hec iuris libens rex accipe Carle Offert deuotus que tibi Magno tuus. [1Kb]

[Figure: [Note Iuris a Magnone Collecte] 10Kb][Figure: [Note Iuris a Magnone Collecte ] 99Kb][Figure: [Note Iuris a Magnone Collecte ] 92Kb][Figure: [Note Iuris a Magnone Collecte ] 84Kb][Figure: [Note Iuris a Magnone Collecte ] 89Kb][Figure: [Note Iuris a Magnone Collecte ] 50Kb]

AUG.		Augustus.
AA.		Augusti.
A.		Augustalis.
AT.		auctor, tutor.
ANT.		Antonius.
AB.		antelata.
AUR.		Aurelius.
AG.		agit.
AG.		ager.
A.		aut.
AT.		autem.
AC.		actio.
AMC.		actionem.
ACB.		actionibus.
AMN.		amantissime.
AM.		amicus.
ATR.		auctoritas.
A.MN.		actio mandati.
AT.		aput .
APP.		appellatio.
APA.		amputata.
ACC.		accepta.
ADI.		adiutor.
ADI. P.		adiutor prouincie
AD L.		ad locum.
AD F.		ad finem.

AD QS.		ad questorem uel ad questionem.
A. P. T.		ad potestatem tuam.
AP. A.		apud acta.
ACO.		accusatio.
APP-B.		appellationibus.
AUCTIB.		auctoritatibus.
A. T.		auctoritas tua.
ALL.		allegata.
AQI. S.		aquiliana stipulatio.
ANN. P.		annone prefecto.
AQL.		Aquileia.
AFR.		Africe
ANT.		antestatus.
ASI.		Asie
ACH.		Achaie
APUL.		Apulie
AP. P. PO.		apud prefectum pretorio.
AP. P. URB.		apud prefectum Urbi.
BA.		bona.
B. P.		bonorum possessio.
BF.		beneficium.
BIS.		breuis.
BF. D.		beneficium dedit.
BFO.		beneficio.
B. F.		bona fide.
BO. F.		bona fortuna uel bonum factum.
BF. L.		beneficii loco.
B. E.		bonorum emptor.
B. PO.		bonorum possessio.
B. PN.		bonorum possessionem.
BOR.		bonorum.
BN.		bene.
B. C.		bona caduca.
B.u.		bona uacantia.
B. T.		breui tempore.
B. PT.		bona paterna.
B. EO.		bonorum emptio.
B.G.		bona gratia.
B. F. T.		bona fide contractum.
B. M.		bone memorie
B.		balbus.
B. M.		bona materna.
CA.		causa.
	con.
	contra.
C.		causa.
CC.		causa cognita.
CD.		contradictio.
C. T.		certum tempus.
C. B. N.		comes rerum nitentium.
C. RIP.		causa reipublice.
CL. u.		clarissimus uir.
CAMP.		Campania.
CURS. P.		cursus publicus.
CDO.		conditio.
CORS.		Corsica.
CRI.		consulari.
COR.		correctori.
CC. uu.		clariss. uiris.
C. M. u.		clarissime memorie uir.
C. M. F.		clariss. mem. femina.
C. P.		clariss. puer.
C. S. L.		comes sacrarum largitionum.
C. R. P.		comes rei priuate.
COM.		comes
C. LARGN.		comes largitionum.
SNUS.		Constantius.
SUS.		consensus.
CUI.		cuius.
COM. OR.		comes Orientis.
C. Mu		centesimum milliarium.
C. R.		ciuis Romanus.
CS.		causas.
CALA.		calumnia.
CONSIA.		controuersia.
C. D. R. N. NC.		cautum de re non necessaria.
C. DM.		comes domesticorum.
CQ. R. F.		cautumque ratum fore.
CALAB.		Calabria.
CA. M. u.		causa memorati uiri.
C. M. D.		centum millia denariorum.
C. U. IUD.		centum uirale iudicium.
CTRIO.		centurio.
CL.		Claudius.
CF.		confinis.
CS.		Cesar.
CP.		corpus.
CPTUS.		corporatus
CAT.		cautus.
C. D.		certo die.
C. T.		certo tempore.
C. D. E. R. N. E.		cuius de ea re notio est.
C.		cautio.
C NS.		cautiones.
CS. A.		Cesar Augustus.
COM. OB.		comitia obriziaca
C.		Cornelius.
CT.		contractus.
CR		contrarium.
CC.		circum.
C. M.		causa mortis.
CUI.		cuius.
C. R. C. P.		cuius rei causa promittis.
CS.		consiliarius.
C. M.		capitis minutio.
DD.		deinde.
d d.		dixerunt.
d.		donatio.
DOT.		dotem.
D. P.		dotem petit.
D. Q. S.		die quo supra.
DT.		duntaxat.
D.		diuus.
D. C.		diuus Cesar.
D. C. A.		diuus Cesar Augustus.
DN.		dominus.
D. P.		d. pius.
D. A.		diuus Augustus.
Du.		deuotus.
D. u.		deuotus uir.
D. P.		deuota persona.
d.		dampnat.
D. L.		do, lego
DCT.		decretum.
DF.		defunctus.
DIG.		dignus.
DIG. M.		dignus memorie
D. Q. R.		de qua re.
du-.		dulcissimus.
di .		dilectissimus
DPC.		deprecatio.
D. T.		dotis tempore.
D.		diuus.
DS.		Deus.
DT.		dentur.
d.		dam.
	denique.
D. BO.		de beneficio.
DMO.		domino
DAT.		data.
DOCS.		Diocletianus.
DELO.		delatio.
D. I. S.		Decimus Iulius Syluanus.
DQ. A. T.		denique auctoritas tua.
DNM.		dominum.
DD. NN.		domini nostri.
d. p		decretum principis.
DCRION		decuriones.
d. OPA.		data opera.
d.		dedicauit.
DD.		dedicauerint.
D. ML.		dolum malum.
D. M.		diis manibus.
D. M.		domus mortui.
d.		dixit.
D. L.		de libello.
D. C. S.		de consilii sententia.
DN.		damnum.
d		damnatus.
D. R. P.		de republica.

DE S.		de statu.
DE S. I.		de statu ingenuitatis.
DMO.		dummodo.
DECB.		Decembres.
D. F. P.		dare, facere, prestare.
D. A.		dicto audiens.
DIA M.		diuina manu
DO. S.		domus sua.
DAT.		Datiano.
DON B.		donationibus.
DFT.		directum factum uel potius defunctum.
DBAT.		debuerat.
DCRAT.		decuerat.
D. FQ.		domi forisque.
D. N. E.		dubium non est.
D. N. P.		dubitari non potest.
DT. D.		dictum decies.
DE LNIS.		decretum legationis.
D. P.		de periculo.
ET.		etiam.
ET. NC.		etiam nunc.
EI.		eius.
E.		est.
EMO.		eiusmodi.
EE.		esse.
ER.		erunt.
EG.		eger uel ergo.
EP.		epistola.
EP. M.		epistolam misit.
EN.		enim.
EET.		esset.
EDO.		editio.
EEM.		essem.
EAT.		eatur.
EX.		existimo.
EX.		existimatio.
EXPR. T.		experientia tua.
ED.		edictalis.
EXL.		exemplum.
EMA.		emissa.
ET M. D.		et manu diuina.
ED.		edictum.
EX.		existimationi.
EX. T		excellentia tua.
EX S. C.		ex senatus consulto.
EX I. Q.		ex iure quiritium.
EX		ex communi consensu.
FU.		fuit, fuerit.
FI.		fidei.
F.		fundus.
FICA.		fiducia.
FO-B-		fusionibus.
F. E.		factum est.
FD.		fundum.
FAMA.		familia.
FLCA.		Falcidia.
FUAT.		fuerat.
FLAM.		flamina.
F. HCD.		familie herciscunde.
F. FAE.		filius familie.
F.		filius.
FA.		filia.
FF.		fratres.
FEB.		Februarium.
FL.		flamen perpetuus.
fl. d.		flamen dialis.
FL. QI.		flamen quirinalis.
FCTAS.		facultas.
FACTIB		facultatibus.
FA.		femina.
F. C. L.		fraudationis causa latitare.
F. R.		finium regundorum
F. F.		fratris filius.
FL.		Flauius.
F.		forte.
FR.		forum.
F. M.		fati munus.
F. M. I.		fati munus impleuit.
F. C.		fidei commissum.
FF.		fecerunt.
FF.		fabricauerunt.
FF.		fundauerunt.
FR.		fideiiussor.
Fu.		fuerit.
FuA.		Fulbia uel Fuluia.
FO.		fortes.
G.		gratia.
GR.		gerit.
G.		gaudium.
GG.		gesserunt.
GORD.		Gordianus.
G.		Gaius.
GRANS.		Gratianus.
G. uAL.		Gaius ualerius.
G. C.		Gaius Cesar.
GS.		grauitas.
G.		genus.
G. R.		genus regum.
GM.		germanus.
G. F.		germanus frater.
G. FS.		germanus filius.
GL.		gloria.
gl. P.		gloria parentum.
g-l.		gloria, decus.
G. T.		grauitas tua.
GRA.		gratia.
Ho.		honor.
H.		honestus.
H. u.		honestus uir.
H. P.		honesta persona uel honestus puer.
H. F.		honesta femina.
H. u.		honesta uita.
H. L.		honesto loco.
H. L. N.		honesto loco natus.
H.		hora.
H.		heres.
HH.		heredes.
HO.		homo.
HO HON.		homo honestus.
H. B.		hora bona uel heres bonorum.
H. M.		hora mala.
H. P.		hora pessima, uel hereditatis possessio.
H. I.		hereditario iure.
H. P.		hic posuit.
H. F.		hic fundauit.
H. D.		hic dedicauit.
H. B. u. P.		hereditatis bonorumue possessio.
HC.		hac.
HT.		hereditatem.
HuS.		huius.
HUC.		hunc.
HUM.		huiusmodi.
HONOR.		Honorius.
H. INS.		heres institutus.
H. E. R. F.		heredem facio.
H. E. u.		heredem esse uoluit.
H. D.		hereditas diuisa.
HERB.		hereditatibus.
Hu.		aue.
H. R. C.		honeste recordationis.
H. M. u.		honeste memorie uir.
IAOUNS.		Hadrianus.
I.		in.
i.		inter.
-I -I.		interea.
-I D.		interdum.
IA.		intra.
I. L.		intra limitem.
IC.		iurisconsultus, uel intra circulum.
I. T.		intra tempus.
I. T. C.		intra tempus constitutum.
IMP.		imperator.
IMPP.		imperatores.
IMP. CS.		imperator Cesar.
IMP. A.		imperator Augustus.
I. I.		in iure.
I. D.		in Domino.
I. PS.		in possessione.
I. L. S.		in loco sacro.
I. D. P.		iuri dicundo preest.
I. L. R.		in loco religioso.
I. L. D.		in loco diuino.
I. L. P.		in loco presenti.
I. P.		in publico, in platea.
I. L. A.		in loco absentis.
I. SN.		in senatu.
I. SN. R.		in senatu Romano.
I. F.		in foro.

I. F. CS.		in foro Cesaris.
I. F. CS. A.		in foro Cesaris Augusti.
I. F. P.		in foro Pacis.
I. F. TR.		in foro Traiani.
I. F. N.		in foro Nerue
I. F. TR.		in foro transitorio.
I. F. IUL.		in foro Iulii.
I. F. POP.		in foro Populi.
I. F. B.		in foro Boario.
I. F. FLM.		in foro Flaminio.
II.		inibi.
IXI.		duodecies.
IXXI.		duodeuicies.
IG.		igitur.
I. Q.		iure Quiritium.
IDNE.		iurisdictione.
I.		inde.
IT.		item.
IuD.		iudicium.
IR.		ure.
I.		inter.
I RM.		interim.
IL.		illustris.
ID u.		indulcation uel indulgentia.
ID.		inde.
II.		integris
II. R.		integri restitut.
IUDO.		iudicio.
IUDA.		iudicia.
IA.		ita.
ITQ.		itaque.
INL. MA. T.		inlustris magnificentia tua.
I.		interiectio uel interdictio.
IUN.		Iunias.
IL. S. T		illustris sublimitas tua.
IEA.		interea.
ID. A. A.		idem Augusti.
I. A. R.		in aqeductus restitutione.
II.		iurisiurandi.
IUL.		Iulias.
IULANUS.		Iulianus.
I. C. .		iure cautum est.
K.		Kalende.
K. IAN.		Kalendas Ianuarias.
K. F.		Kalendas Februarias.
K. M.		Kalendas Martias.
K. AP.		Kalendas Aprilis.
K. M.		Kalendas Maias.
K. IUN.		Kalendas Iunias.
K. IUL.		Kalendas Iulias.
K. AUG.		Kalendas Augustas.
K. SEPT.		Kalendas Septembris.
K. OCT.		Kalendas Octobris.
K. NOu.		Kalendas Nouembris.
K. DEC.		Kalendas Decembris.
K. Q.		Kalendas quintiles.
K. S.		Kalendas sextiles.
K.		karissime.
KK.		karissimi.
K. D.		kapite deminutus.
K. C.		kapite census.
KAR.		Kartago.
K. C.		Kartago ciuitas.
KO.		kardo.
K. M.		kardo maximus.
K. P.		kardo positus.
K. F.		Kardo finalis.
K.		kelius.
KA.		kastra.
KMT.		kelimontanus
K. P.		kastra posuit.
K. DD.		kastra dedititia.
LG.		legem.
LT.		licet.
L. TP PO.		longi temporis prescriptio.
L.		Lucius.
L. T.		Lucius Titius.
L. C.		Lucius Cornelius
L. M.		Lucius Murena.
L.		locus.
L. SC.		locus sacer.
L. DuS.		locus diuinus.
L. DD.		locus dedititius.
L. R.		locus religiosus
L. Q. S.		loco quo supra.
LUD.		ludus.
LG. D.		legem dedit uel legatum dedit.
LG.		legauit.
LUD. AP.		ludi Apollinares.
L. P.		libri pens.
L. P.		locus proprius.
L. uAL.		Lucius ualerius.
L. EM.		locus emptus.
L. CESS.		locus cessitius.
L. M. D.		locus mortuo dedicatus.
L. ADQ.		locus adquisitus.
L. B. P.		locus bene possessus.
L. M. P.		locus male possessus.
L. I. I.		locus in iure.
L. I. Q.		locus iuri Quiritium.
L. I I.ADF.		locus inter adfines.
L. IMPL.		loca imperialia.
L. PR.		loca priuata
L. SA. PAL.		loca sacri palatii.
L. IC.		loca incerta.
L. uAL. R.		Lucius ualerius Rufus.
L. PS.		loca periculosa.
MO.		modo.
C.		mancipium.
M. T.		mortis tempore.
M.		mihi
MM.		matrimonium.
MFTI. F.		manifesti furti.
M.		Marcus.
M. CS.		Marcus Cesar.
MAX.		Maximus.
MAX. CS.		Maximus Cesar.
MAX PONT.		Maximus pontifex.
M.P.TR.POT.		Maximus pontifex tribunitie potestatis.
M		miles.
MM.		milites.
M. L.		militis locus.
M. AG.		militis ager.
M.		modo.
MG.		magis.
MAG.		magister
MAG. MIL.		magister militie
MMT.		monumentum.
MM. P.		monumentum petit.
MM. ACC.		monumentum accepit.
MM. L.		monumenti loco.
M. FI.		mala fide.
M. FI. P.		male fidei possessor.
M. H.		malus homo.
M.		maleficus.
M.		Martius
M. RF.		Martius Rufus
MIN.		minor.
M.		men.
M.		mus.
MI.		mihi.
MF.		manifestum.
MS.		molestus.
M. P.		male positus.
MT.		mater.
MUL.		mulier.
MATA.		matertera.
MUL. B.		mulieris bone uel mulier bona.
MUL. M.		mulier mala.
MNF.		manifestum.
MF. L.		manifestus locus.
MF. OPP.		manifestum oppidum.
MF. TT.		manifestum territorium.
NI.		nisi.
NQ.		neque.
N. S.		nisi si.
N.		nam.
N.		nec.
N.		non.
NS.		noster.
NOB.		nobis.
NOB. PUER.		nobilissimus puer.
N. OP.		non oportet.
N. P.		non possunt.
NIL.		nichil.
N. UO.		nunc uero.

N. E.		necesse est.
NC.		nunc.
N.		noster.
N.		nichil.
N.		nam.
N'N'.		nostrum.
N.		nisi.
N. M.		non minus.
N.		nos.
NQ.		namque.
NC.		nusquam.
N. u.		non uis.
N. uu.		non uult.
NOB. G.		nobilis genere.
NOB. G. N.		nobili genere natus.
NOB. F. N.		nobili familia natus.
NR.		Nero.
N. C.		Nero Cesar.
N. CL.		Nero Claudius.
O.		oportet.
OMB.		omnibus.
OO.		oportuit.
O.		os.
OB.		obriziacum.
OP.		opus.
OPP.		oppidum.
OO.		omnino.
e.		oportere.
O. C.		ope, consilio.
O. D. M.		opere donum, munus
P.		pre.
PP.		propter.
P. R.		populus Romanus.
P.		pris.
P.		pos.
P.		pro.
-P.		per.
PO.		potest.
PL.		placuit.
PE.		peregrinum
PQ.		postquam.
PS.		possunt.
PR.		pretor.
P. RO.		populus Romanus.
PRS.		preses, uel presens.
P. P.		preses prouincie.
P. P. u. C.		preses prouincie, uir clarissimus.
PQ. R.		populusque Romanus.
P. KA.		parens karissime.
PT.		preter.
PIuG.		priuilegium.
PS.		possunt.
PO.		poterit.
PF.		prefectus.
P. FL.		patris filius.
PFM.		paterfamilias.
PP.		proposita.
P.		post.
P. C.		post consulatum.
P. C.		Patres Conscripti.
P. AO.		patris actio uel principalis actio.
P.		penam.
PIC.		periculum.
Pu.		prouincia.
-P RG.		peregrinus.
PC.		proconsul.
PC. L.		prisca lex uel prisci Latini.
PIC.		Piceno.
PIC. ANN.		Piceno annonario.
PIC. URB.		Piceno urbicario.
P. u.		prefectus Urbi.
P. P.		prefectus pretorio.
PF. uIG.		prefectus uigilium.
PF. ANN.		prefectus annone.
PF. CL. R.		prefectus classis Rauennatium.
PF. CL.		prefectus classis.
P. AEG.		prefectus Aegypti.
P. SYR.		prefectus Syrie.
P. IUD.		prefectus Iudee.
P. GALL.		prefectus Galliarum.
P. AFR.		prefectus Africe.
P. AF. P.		prefectus Africe prouincie.
PP. AUG.		perpetuo Augusto.
P. S. TQ. H.		precipite sumito tibique habeto.
Q. A.		quia.
QR.		quare.
QS.		quas.
q.		quod.
q.		quam.
QN.		quando et quoniam.
Q.		quare.
QUEM.		quemadmodum.
QD.		quedam.
Q.		quia.
QS.		quis.
QUIS.		quamuis.
QQ.		qunque.
Q.		qui.
QPP.		quippe.
Q B		quibus.
Q.		que
Q.		que
Q. Q.		quamquam.
QIS.		quis.
Q.		quem.
QS.		quasi.
QO.		questio.
Q.		querius.
Q. R.		querius Relius, uel queres.
QT.		quantum.
QT.		quotiens.
QO. T.		quo tempore.
QOMO.		quomodo.
QQ.		quoque.
QOQOMO.		quoquomodo.
QA.		qua.
QR.		quare.
QAPP.		quapropter.
Q. D. R.		qua de re.
Q. D. R. P. G. u.		qua de re peto grauitatem uestram.
Q. D. R. P. L. u.		qua de re peto laudabilitatem uestram.
QQ.		quur.
Q. N.		quenam.
Q. D. C.		qua de causa.
Q. D. C. u.		qua de causa uenit.
QRO.		quero.
Q. MG.		quo magis.
Q.		qui.
Q T.		Quintus.
Q. C.		Quintus Celius.
Q. M.		Quintus Murena.
Q. R.		quam rem.
Q. L.		quem locum.
Q. PT.		quam patriam.
Q. PROu.		quam prouinciam.
Q. P.		quo petit.
Q. P.		quem petit.
Q. R.		quem rogat.
Q. ADS.		quem adserit.
Q. DIC.		quem dicit.
Q. u.		quem uult.
R.		res.
RT.		rescriptum.
RP N.		respondit.
RD.		reddi.
R.		rum.
R.		respondit.
R.		Romanus.
R.		Rom.
RS.		responsum.
RG.		recognoui.
REG.		rege.
REC.		recuperatores.
R. C.		Romani ciues.
R.		rex.
RP.		respublica.
R. PR.		rei priuate.
RGL.		regulis.
RG. F.		regis filius.
RG. FA.		regis filia.
R. D.		regis domus uel domum.
R. M.		regis munus.
RA.		Roma.
RAu.		Rauenna.
SD.		secundum.
SC.		sicuti
S.		senatus.
S. C.		senatus consultum.
ST.		sententia.

Su.		siue.
SN.		sine.
SN. A.		senatoria auctoritate.
S.		sunt.
S.		sed.
SA.		sententia.
S. D.		sententiam dedit.
S. D.		sententiam dixit.
S. F.		satisfecit, uel sacris faciendis.
SFT.		satisfactum.
SS.		sestis.
S.		sunt.
SN D.		sine dubio.
S.		ser.
SLS.		scilicet.
SN P.		sine periculo.
SN. P. M.		sine periculo mortis.
SIGN.		signum.
SS.		suprascriptas.
SP. M.		supra memoratus.
SCS.		sanctus.
SCA.		sancta.
SE. MM.		sancte memorie.
SPD.		supra dictus.
SCD.		secundum.
ST.		statutum.
ST. TP.		statutum tempus.
S. D.		statutum diem
ST. S.		statutum consulem.
ST. SN.		statutum senatum.
S. P. Q. R.		senatus populusque Romanus.
SC. L.		sacre largitiones.
SC. L. CM.		sacrarum largitionum comes.
ST. P.		stadium posuit.
ST. DD.		stadium dedicauit
TR.		trans.
TM.		tamen.
TRNO.		transactio.
TR.		ter.
TR. P.		tribunitia potestas.
TAB.		tabule.
T.		ton.
T.		tum.
TMT.		testamentum.
T T.		testamenti.
T T.		testamento.
TC.		tunc.
T.		tur.
TB. M.		tabule matrimoniales.
T.		tunc.
T.		tanto.
T.		ter.
T.		trans.
TP.		tempus.
TP. B.		tempus bonum.
TIB.		tribunus.
TR. PL.		tribunus plebis.
TBC.		tribunitie.
T.		Tullius.
TIB.		Tiberius.
TIB. CS.		Tiberius Cesar.
TIB. CL.		Tiberius Claudius.
TR.		tri.
TM.		terminus.
TM. P.		terminum posuit.
TM. DD.		terminum dedicauit.
TIB. I.		Tiberii imp.
TIB. R.		Tiberii Rome
TM.		terme.
TM. DD.		terme dedicate.
T.		tem.
TB.		tibi.
TB. D. F.		tibi dulci filio.
TB. D. F. M. A.O.P.T.		tibi dulci filio meo adoptiuo.
uB.		uerba.
uu.		uelut.
u. ET.		uerbum etiam.
u. G.		uerbi gratia.
URB.		Urbis.
u. P.		uir perfectissimus.
uIR.		uirgo.
uIR. u.		uirgo uestalis.
u.		uestes.
uESP.		uespasianus.
uESP. CS.		uespasianus Cesar.
uAL.		ualerius.
uAL. CS.		ualerius Cesar.
u. MUN.		uias muniuit.
X.		existimauit.
X.		existimatio.
X.		xenodochus.
X.		decies.
YMN.		HYMNUM.
ZEN.		Zenobius.





ANNO DOMINI DCCCXuIII.
SANCTUS LEO III PONTIFEX ROMANUS.





NOTITIA HISTORICA IN SANCTUM LEONEM.



Leo  tertius, natione Romanus, ex patre Azuppio, sedit annos uiginti, menses quinque, dies decem  et septem. Qui a parua etate in uestiario patriarchii enutritus et educatus, omnemque ecclesiasticam  disciplinam spiritualiter eruditus, tam in psalterio quamque in sacris diuinis Scripturis pollens, subdiaconus factus in presbyterii honorem prouectus est. Erat enim uir castus, loquela facundus, et animo constans.

Ubi uero inueniebat aliquem precipuum monachum uel seruum Dei, in colloquiis diuinis et oratione cum eo penitus uacare non cessabat. Et ualde nimisque hilaris in eleemosynis existebat, uerum etiam et infirmorum prorsus maximus uisitator, predicans illis scripturaliter [Scripturas], ut eorum animas [ut pro cura pauperum animas suas] in eleemosynis redimerent.

Qui plures eius predicationibus annuentes, quidquid illo pro Christo commendabat [habebant], occulte diu noctuque pauperibus erogabant: fructum animarum crebro offerens [offerentes] salubriter Deo, et dum taliter in ipso uestiario precipue degens splenderet, et eius solertissimam curam ipse uestiarius diligeret, ab omnibus amantissime diligebatur.  Quapropter diuina inspiratione una concordia eademque uoluntate a cunctis sacerdotibus seu proceribus, et omni clero, nec non et optimatibus, uel cuncto populo Romano Dei nutu in natali [natalitio] beati primi martyris Stephani electus est, et sequenti die in natali [natalitio] sancti Ioannis apostoli et euangeliste ad laudem et gloriam omnipotentis Dei pontifex in sede apostolica ordinatus est. Erat enim ecclesiasticarum rerum defensor, et contrariorum fortissimus expugnator, et nimis mitissimus, et eidem Ecclesie beneuolus preclarus amator, tardus ad irascendum, et uelox ad miserandum, nulli malum pro malo reddens, neque uindictam secundum meritum tribuens, sed pius ac misericors a tempore ordinationis sue omnibus studuit iustitias facere. Hic uero rogam [uisus est rogam, id est stipendium] clero suo in presbyterio maxime ampliauit. Fecit enim in basilica beati Petri principis apostolorum  nutritori suo thuribulum aureum ante uestibulum altaris pensans libras decem et septem. Imo et in confessione eiusdem apostoli rugas ex auro purissimo cum gemmis diuersis pensantes libras quadraginta et nouem. Item coronas maiores argenteas tres pensantes libras trecentas et septem. uerum etiam et cortinas albas holosericas rosatas habentes in medio crucem de chysoclabo [chrysoclauo], et periclysin de fundato unam.

Sarta uero tecta basilice beati Petri apostoli, id est, nauem maiorem, sed et aliam nauem super altare cum quadriporticu simul et fontem, atque ante fores argenteas; uerum etiam et turrem cum cameris suis ab imo usque ad summum omnia in omnibus nouiter restaurauit. Presertim imaginem Saluatoris cum reliquis mire pulchritudinis depictam ad decorem suprascripte ecclesie in fastigio sub arcu maiori posuit. Pari modo et in basilica beati Pauli apostoli, atque in basilica Saluatoris instar imagines  fecit et constituit.  Sarta tecta uero tituli beate Anastasie, que a priscis temporibus per incuriam marcuerant et pene casura erant, suo almo studio nouiter restaurauit.

Similiter et titulum sancte Sabine studiose renouauit. In quo uero templo idem egregius presul fecit ex argenteo coronas quinque pensantes libras quatuordecim. Canistra duo pensantia libras tres et semis. Gabatas interrasiles [intersatiles] nouem pensantes libras undecim. Fecit autem et in basilica Beate Dei Genitricis, que appellatur ad Presepe, ciborium ex argento purissimo quod pensat libras sexcentas et undecim. Simul et rugas argenteas in ingressu presbyterii pensantes libras octuaginta, atque cortinam maiorem sericam albam habentem periclysin, et crucem de fundata.

Imo et in sacratissimo altari maiori fecit uestem de chrysoclabo habentem historiam natiuitatis, et sancti Simeonis, et in medio cheritismon. Simul  etiam et in camera eiusdem ecclesie et in quadriporticu, nec non et coronas argenteas tres pensantes inibi libras centum quadraginta quinque [quinquaginta quinque] et uncias nouem. Interea et in basilica beati Christi martyris Laurentii sita foris muros fecit imagines argenteas tres Saluatoris, beati Petri apostoli, et sancti Laurentii pensantes simul libras quinquaginta quatuor et semis. Et in sacro altari uestem sericam chrysoclabam habentem historiam Dominice passionis et resurrectionis. Itemque renouauit sarta tecta beatorum Felicis et Adaucti martyrum iuxta, sanctum Paulum Apostolum, sed et basilicam sancti Menne, atque tituli beati uitalis Christi martyris, nec non et cemeterium beati Sixti atque Cornelii uia Appia. Simulque et cemeterium sancti Zotici uia Lauicana.

Pariter et ecclesiam Sancte Dei Genitricis semperque uirginis Marie domine nostre sitam in Fonticana, que per olitana marcuerat. Fecit autem idem presul in basilica doctoris mundi beati Pauli apostoli  confessionem, simul et rugas ex auro obrizo habente gemmas pretiosas instar beati Petri apostoli pensantes libras centum quinquaginta et sex. Et super ipsum sacrum altare imaginem auream habentem Saluatorem et duodecim apostolos pensantes libras septuaginta quinque; sed et cameram eiusdem basilice in modum beati Petri apostoli nouiter fecit, presertim et coronas argenteas tres pensantes in una libras ducentas et uiginti. Et uela holoserica maiora sigillata habentia periclysin, et crucem de bathin, seu fundato numero quindecim. uela promiscua maiora de quadruplo inuestita, que pendent in arcubus quadraginta tria. uela modica sigillata, que pendent in arcubus minoribus ornata quadruplo uiginti. Item uela modica de stauracin, que pendent in arcubus decem, et alia decem, ex quibus tria habent periclysin de chrysoclauo. Item uela quatuor filo pari Alexandrina. Item uelum alithino rotatu habens periclysin, rotas cum cancellis, et in medio crucem  cum gemmis, et quatuor rotas de Tyrio filo pares.

Fecit autem in basilica beati Andree ad beatum Petrum apostolum rugas argenteas pensantes libras octuaginta. uerum etiam et in basilica Saluatoris, que appellatur Constantiniana, cameram mire magnitudinis. Hic almificus presul fecit in altari maiori beati Petri apostolorum principis uestem chrysoclabam pretiosis gemmis ornatam habentem historias tam Saluatoris beato Petro apostolo ligandi soluendique postestatem tribuentis, quamque principum apostolorum Petri ac Pauli passionem figurantes mire magnitudinis in natale apostolorum resplendentem.

Item fecit uestem in titulo Eudoxie super altare Tyriam habentem grypas maiores, et duas rotas chrysoclabas cum cruce, et periclysin, blathin, et chrysoclauum. Hic autem precipuus presul fecit in basilica beati Petri apostoli pharum argenteum ante presbyterium cum gabathis argenteis triginta, et  canistrum octogoni in medio pensantia libras sexaginta et tres; et in cantharis argenteis tam in circuitu altaris quam in presbyterio posuit cerostata argentea pensantia inibi libras ducentas et duodecim. Et in altare beate Petronille posuit uestem de stauraci unam habentem periclysin de blattis, seu chrysoclabo. Fecit autem et in basilica Saluatoris, que et Constantiniana, uestem habentem historiam crucifixi, et de resurrectione Domini nostri Iesu Christi habentem periclysin de chrysoclabo. Sed et  in basilica beati Clementis uestem de stauracin unam habentem periclysin de chrysoclabo. Fecit etiam et in arcubus argenteis ecclesie Dei apostoli uela de stauracin ualde pulcherrima. Ipse uero precipuus pontifex in titulo beate Susanne ubi et presbyter ordinatus fuerat, dum breuiter destructus fuisset, et iam per longitana tempora ipse parietine marcuissent, ob nimium amorem ampliauit edificium, et nouiter in altum fodiens firmissimum posuit fundamentum, et eruta planitie mirifice excelsa super ipsa fundamenta edificauit ecclesiam cum apsida amplissima, et cacumina mirifica de musiuo, atque cameram decoratam, seu presbyterium, et pauimentum marmoribus pulchris ornauit. uerum etiam dextra leuaque, et porticus eius cum columnis marmoreis construxit. Sed et baptisterium ibi constituit, ubi et dona obtulit, uidelicet gabathas aureas fundatas tres, pensantes libras quatuor et semis; cruces aureas duas cum gemmis pensantes libram unam, tum uirgas argenteas pensantes libras tres,  et uncias septem; lucernam argenteam unam pensantem libras quinque; imagines argenteas tres pensantes libras triginta quinque. Fecit et confessionem eiusdem altaris ex argenteo purissimo pensantem libras centum tres et uncias duas. Columnas argenteas octo et gammadia duo, et arcus duos cum crucibus argenteis quinque, et gabathas quindecim pensantia simul libras centum quinquaginta. Crucem diacopton pensantem libras quatuordecim. Canistrum ex cede Cafotii pensans libras duodecim et semis. Coronam maiorem de argenteo unam cum delphinis triginta duobus pensantem libras triginta duas. Nec non et canistrum argenteum unum pensans libras decem et octo, sed et aliud canistrum argenteum pensans libras decem et octo. uasa colatoria argentea deaurata pensantia libras quatuor et uncias tres. Gabathas argenteas habentes gryphos deauratos pensantes libras duas. Coronas argenteas duas cum delphinis decem et octo pensantes libras decem et  nouem. Enim uero idem precipuus antistes fecit in eadem ecclesia uestem chrysoclabam cum periclysi cum chrysoclabo unam, sed et aliam uestem de blatthin habentem in medio crucem de chrysoclabo. Et tabulas chrysoclabas quatuor cum gemmis ornatas, atque gammadias in ipsa ueste chrysoclabas quatuor cum periclysi de chrysoclabo. Fecit autem et in patriarchio Lateranensi triclinium maius super omnia triclinia nomini sue magnitudinis decorata, ponens in eo fundamenta firmissima, et in circuitu laminis marmoreis ornauit, atque marmoribus in exemplis strauit. Et diuersis columnis tam porphyreticis quamque albis, et sculptis cum uasibus, et liliis simul postibus decorauit cameram apsida de musiuo, et alias duas absidas, diuersas historias pingens super marmorum incrustatione, pariter in circuitu decorauit. Et in basilica beate Prisce fecit idem antistes calicem fundatum superauratum unum et coronas tres, ex quibus unam habentem delphinos  decem, et alias duas numero nouem, sed et gabathas octo pensantes simul libras uiginti nouem. uestem albam holosericam ornatam in circuitu blatthi Byzanteo, et in fronte crucem de chrysoclabo.

Hic autem uenerabilis et sanctissimus presul dum in sancta catholica et apostolica Romana Ecclesia per ordinem ecclesiasticum degeret, et ritum orthodoxe fidei teneret, atque ex omni parte tam per diuersas Ecclesias quamque in patriarchio in amplis edificiis construens compte ornaret,  cum die quadam  more solito in Litaniis que ab omnibus Maiores appellantur procederet, ubi sibi populus obuiam sacra religione occurrere deberet et secundum annuam consuetudinem litanias et missarum solemnia cum sacerdotibus celebraret et omnipotenti Domino pro salute Christianorum [Christiani] populi preces funderet, et secundum olitanam traditionem a notario sancte Romane Ecclesie, in ecclesia beati Georgii Christi martyris in eius natali ipsa litania predicata fuisset, omnes tam uiri quamque femine deuota mente cateruatim in ecclesiam beati Christi martyris Laurentii, que Lucine nuncupatur, ubi et collecta predicta inerat, occurrerunt. Ubi dum predictus uenerabilis pontifex a patriarchio egressus fuisset, obuiam illi sine planeta iniquus nec dicendus Paschalis primicerius occurrit, et in hypocrisi ueniam ab illo petebat dicens: Quia infirmus sum, et ideo sine planeta ueni. Tunc sanctissimus presul ueniam illi dedit. Similiter et Campulus sacellarius, in ipsorum dolositate pariter in pontificali obsequio  pergentes, et dulcia uerba que non habebant in pectore cum eo loquentes, maligni etiam et iniqui ac peruersi, falsique Christiani, prorsus pagani, filii diaboli, in unum se satanice colligentes, pleni iniqua cogitatione in ipso itinere ante monasterium sanctorum Stephani et Siluestri, quod domnus Paulus papa fundauerat, clam armati assistere, atque repente de loco insidiarum exsilientes ad ipsum  impie trucidandum absque ulla reuerentia confluxerunt, Paschale ad caput stante, et Campulo ad pedes secundum iniquum eorum consilium. Quo facto, omnis qui circa eum erat populus, uidelicet inermis, et in Dei officio preparatus, timore armorum perterritus in fugam conuersus est. Ipsi uero insidiatores atque operatores malorum Iudaico more sine ullo diuino uel humano honoris intuitu, ferino more comprehendentes, in terram eum proiecerunt, et absque ulla misericordia scindendo exspoliantes eum, crudeliter oculos ei euellere, et ipsum penitus  cecare conati sunt. Nam lingua eius precisa est, et ut ipsi omnino tunc arbitrati sunt, cecum eum et mutum in media platea dimiserunt. uerum ipsi maligni Paschalis et Campulus sicut ueri pagani et impii ad ipsius monasterii ecclesiam ante confessionem eum trahentes, ante ipsum uenerabile altare iterum oculos et linguam amplius crudeliter eruerunt, et plagis eum diuersis et fustibus cedentes laniauerunt, et semiuiuum in sanguine reuolutum ante ipsum altare dimiserunt, postmodum uero sub custodia in ipso monasterio dimiserunt. Timore autem perterriti, ne a Christianis hominibus furatus inde fuisset, tunc malignum consilium adepti, sicut ipse Hegumenus monasterii sancti Erasmi [Gerasimi] professus est, fecerunt eum ad se uenire clam per noctem, tam Pachalis malignus qui tunc primicerius erat, quam Campulus sacellarius et Maurus Nepesinus, et miserunt eum in predictum monasterium sancti Siluestri cum pluribus iniquis consentaneis ipsorum malefactoribus.  Et sic per noctem eum exinde abstollentes  [abstrahentes] deduxerunt in monasterium sancti Erasmi, et in arcta et angusta custodia eum recluserunt. Sed Deus omnipotens qui eorum malitiam presciendo diu patienter sustinuit, ipse eorum iniquos conatus mirabiliter destruxit. Contigit enim, cooperante Deo, et beato Petro apostolo suffragante, quod antedictus papa cum ab ipsis carnificibus in monasterium sancti Erasmi in custodiam mitteretur, Domino annuente, atque beato clauigero Petri regni celorum suffragante, ut uisum receperit et lingua ad loquendum illi restituta sit.

Et ut ostenderet omnipotens Deus super suum famulum solitam misericordiam et magnum miraculum, diuino nutu eius a fidelibus Christianis uiris, uidelicet per Albinum cubicularium cum aliis fidelibus Deum metuentibus, ex ipso eum claustro occulte abstollentes in basilicam beati Petri apostolorum principis, ubi et eius sacratissimum corpus quiescit, deduxerunt. Qui omnes audientes et uidentes mirabilia. Dei, qui innocentem et iustum pontificem de manibus  inimicorum eruit, glorificauerunt Dominum Deum, dicentes: Benedictus Dominus Deus Isrel, qui facit mirabilia magna solus, et non deseruit sperantes in se . Sed in eo adimpleuit misericordiam suam ut manifestaretur gloria Dei, et mirabilia in illo, quemadmodum promisit sperantibus in se, psalmista dicente: Dominus illuminatio mea, et salus mea, quem timebo? Dominus defensor uite mee, a quo trepidabo ? Et iterum: Lucerna pedibus meis uerbum tuum, Domine, et lumen semitis meis . Et uere a tenebris eum Dominus eripiens, lumen reddidit et linguam ad loquendum restituit, et totis eius [eum] solidauit membris, et in omnibus operibus mirabiliter deducens confortauit. Et quantum gaudium habuerunt Christiani homines et fideles, tantum merore et tristitia angustiati illi nesciebant quid agerent, et in periculo se esse existimantes, querebant semetipsos interficere. Et dum non inuenirent quid aliud agerent,  domum Albini fidelis beati Petri apostoli et eiusdem pontificis depredantes destruxerunt, et in ipsam beati Petri apostoli aulam coniungente prefato pontifice confestim Winichis gloriosus dux Spoletanus cum suo exercitu obuiauit ei, et cum summum pontificem uidentem et loquentem conspexisset, uenerabiliter eum recipiens Spoletum deduxit, glorificans et laudans Deum, qui per talia mirabilia eum clarificauit. Quo audito per diuersas ciuitates, Romanorum fideles ad eum occurrerunt, et pariter cum aliquibus ex ipsis ciuitatibus episcopis presbyteris, clericis Romanis et primatibus ciuitatum, ad excellentissimum domnum Carolum regem Francorum et Longobardorum atque patricium Romanorum profectus est. Ipse uero Christianissimus et orthodoxus atque precipuus clementissimusque rex illico ut audiuit, misit in obuiam eius Hildiualdum archiepiscopum et capellanum, et Ascarium comitem. Et postmodum proprium filium suum Pippinum excellentissimum  regem cum aliis comitibus obuiam  eius iterum, et usque ubi ipse magnus rex obuiauit, et sicut uicarium beati Petri apostoli uenerabiliter et honorifice cum hymnis, et canticis spiritualibus eum suscepit, et pariter se amplectentes cum lacrymis se osculati sunt. Et predicto pontifice Gloria in excelsis Deo inchoante, et cuncto clero suscipiente, oratio super cuncto populo data est. Tunc benignissimus domnus Carolus magnus rex antedictum pontificem conspiciens gratias Deo retulit, qui tam magna mirabilia super famulum suum per suffragia principum apostolorum Petri ac Pauli operatus est, et ad nichilum predictos iniquos uiros deduxit.

Qui dum in magno honore apud se per aliquantum temporis eum ipse serenissimus rex habuisset, hec prefati iniqui et filii diaboli audientes post dira et iniqua incendia, que in possessionibus seu rebus beati Petri apostoli gesserunt, moliti sunt, Deo illis contrario, falsa [contraria, et falsa] aduersus sanctissimum pontificem imponere crimina, et post eum ad predictum mittere regem, quod probare nequaquam  potuissent [potuerunt]: quia per insidias et iniquitates eorum talia nec dicenda, sanctam Ecclesiam humiliare uolentes, proferebant. Sed dum ad predictum clementissimum magnum regem prefatus pontifex in magno et condecenti honore degeret, ex omni parte tam archiepiscopis quamque episcopis, et ceteris sacerdotibus uenientibus una cum consilio [filio] eiusdem piissimi magni regis, omnibusque eximiis Francis, Deo preuio, Romam illum remeare [remeantem] in suam apostolicam sedem honorifice cum nimio, ut decuit, miserunt [dimiserunt] honore. Qui per unamquamque ciuitatem tanquam ipsum suscipientes apostolum usque Romam deduxerunt.

Tunc Romani pre nimio gaudio suum recipientes pastorem, omnes generaliter in uigilia beati Andree apostoli, tam proceres clericorum cum omnibus clericis quamque optimates et senatus cunctaque militia, et uniuersus populus Romanus cum sanctimonialibus, et diaconissis, ac nobilissimis matronis, seu  uniuersis feminis, simul etiam et cuncte schole peregrinorum, uidelicet Francorum, Frisonum, Saxonum, atque Longobardorum, simul omnes connexi ad pontem Miluium cum signis, et bandis, et canticis spiritualibus susceperunt, et in ecclesiam beati Petri apostoli eum deduxerunt, ubi et missarum solemnia celebrauit. Et omnes communiter corpus, et sanguinem domini nostri Iesu Christi fideliter participati sunt.

Et alia die secundum olitanam consuetudinem natale beati Andree apostoli celebrantes, Romam intrans cum multo gaudio et letitia in patriarchium Lateranense introiuit.


Et post aliquantos dies fidelissimis missis, qui cum eo uenerunt in pontificale obsequium, uidelicet Hildiualdo et Arno reuerendissimis archiepiscopis, et Cuniberto, Bernhardo [Berahardo], Hattone, et Tesse [Iesse] reuerendissimis et sanctissimis episcopis, nec non et Flacco electo episcopo, uerum etiam Helmgoth, Rothegario, et Germano gloriosis comitibus residentibus in triclinio ipsius domni Leonis pape et per unam et amplius hebdomadam inquirentibus ipsos nefandissimos malefactores, quam malitiam ab ipso ipsorum pontifice [ad ipsum pontificem] habuissent, tam Paschalis quamque Campulus cum sequacibus eorum nichil habuerunt aduersus eum quod dicerent.

Tunc illos comprehendentes predicti missi magni regis, emiserunt eos in Franciam.  Qui post modicum tempus ipse magnus rex dum in basilica beati Petri apostoli coniunxisset, et cum magno honore susceptus fuisset,  fecit in eamdem ecclesiam congregari archiepiscopos, seu episcopos, abbates, et omnem nobilitatem Francorum atque Romanorum, et  sedentes pariter tam magnus rex quam beatissimus pontifex fecerunt residere et sanctissimos archiepiscopos et abbates, stantibus reliquis sacerdotibus et optimatibus Francorum et Romanorum, ut crimina que aduersus almum pontificem dicta fuerant, declinarent [examinarent]. Qui uniuersi archiepiscopi, et episcopi, et abbates unanimiter audientes dixerunt: Nos sedem apostolicam, que est caput omnium Dei Ecclesiarum, iudicare non audemus: nam ab ipsa nos omnes et uicario suo iudicamur; ipsa autem a nemine iudicatur, quemadmodum antiquitus mos fuit, sed sicut ipse summus pontifex censuerit, canonice obediemus. uenerabilis uero presul inquit: Predecessorum meorum pontificum uestigia sequor, et de talibus falsis criminationibus, que super me nequiter exarserunt, me purificare paratus sum. Alia uero die in eadem ecclesia beati Petri apostoli cum omnes adessent generaliter archiepiscopi, seu episcopi, et abbates, et omnes Franci qui in seruitio eiusdem magni regis fuerunt,  et cuncti Romani in eadem ecclesia beati Petri apostoli, in eorum presentia amplectens prefatus uenerabilis pontifex sancta Christi quatuor euangelia coram omnibus ascendit in ambonem, et sub iureiurando clara uoce dixit: Quia de istis falsis criminibus que super me imposuerunt, Romani, qui inique me persecuti sunt, scientiam non habeo, nec talia egisse me cognosco. Et hoc peracto omnes archiepiscopi, episcopi, et abbates, et cuncti clerici litania facta laudes dederunt Deo, atque Dei genitrici semperque uirgini Marie domine nostre et beato Petro apostolorum principi, omnibusque sanctis Dei.

 Post hec adueniente die natali Domini nostri  Iesu Christi, in iam dicta basilica beati Petri apostoli omnes iterum congregati sunt, et tunc uenerabilis almificus pontifex manibus suis propriis pretiosissima corona coronauit eum [Carolum Magnum].

Tunc uniuersi fideles Romani uidentes tantam defensionem et dilectionem quam erga sanctam Romanam Ecclesiam et eius uicarium habuit, unanimiter altisona uoce. Dei nutu atque beati Petri clauigeri regni celorum exclamauerunt: Carolo piissimo Augusto a Deo coronato, magno, pacifico imperatori uita et uictoria.

Ante sacram confessionem beati Petri apostoli plures sanctos inuocantes, ter dictum est, et ab omnibus constitutus est imperator Romanorum. Illico sanctissimus antistes et pontifex unxit oleo sancto Carolum et excellentissimum filium eius regem in ipso die natalis Domini nostri Iesu Christi, et missa peracta  post celebrationem missarum obtulit ipse serenissimus domnus imperator mensam argenteam cum pedibus suis pensantem libras . . . . .


Sed et in confessione eiusdem Dei apostoli obtulit una cum precellentissimo filio suo rege et filiabus diuersa uasa ex auro purissimo in ministerio ipsius mense pensantis libras . . . . . Sed et coronam auream cum gemmis maioribus, que pendet super altare, pensantem libras quinquaginta quinque. Et patenam auream maiorem cum gemmis diuersis pensantem libras triginta. Et calicem maiorem cum gemmis, et ansis duabus pensantem libras quinquaginta octo. Item calicem maiorem fundatum cum scyphone pensantem libras triginta et septem. Imo et alium calicem maiorem fundatum pensantem libras triginta et sex

Obtulit et super sacratissimum altare beati Petri apostoli imo et in basilica beati Pauli apostoli mensam argenteam minorem cum pedibus suis pensantem libras quinquaginta et quinque cum diuersis uasis argenteis mire magnitudinis, que ad usum ipsius mense pertinent.


Item in basilica Saluatoris Domini nostri Iesu, quam Constantinianam uocant, obtulit crucem cum gemmis hyacinthinis, quam almificus pontifex in litania precedere constituit secundum petitionem ipsius piissimi imperatoris. Imo et altare cum columnis argenteis, et cyborio.

uerum etiam et euangelium ex auro mundissimo cum gemmis ornatum pensans libras . . . . . Item et in basilica Beate Dei Genitricis Marie ad Presepe obtulit sicla argentea maiora pensantia libras . . . . . Postmodum uero cum deducti fuissent iniquissimi illi malefactores, uidelicet Paschalis cum Campulo et sequaces eorum in presentia piissimi domni imperatoris, circumstantibus nobilissimis Francis et Romanis, et omnibus exprobrantibus de malis ipsorum consiliis et operationibus, increpabat Campulus Paschalem dicendo: Mala hora faciem tuam uidi, eo quod tu me misisti in istud periculum; et ceteri similiter, unus alterum condemnans manifestabant suos ipsorum reatus. Quos dum tam crudeles et iniquos  piissimus imperator cognouisset, in exsilium in partibus Francie misit. Prefatus uero sanctissimus pontifex iuxta ecclesiam beati Petri apostoli fecit in triclineo maiori mire pulchritudinis decoratam absidam de musiuo ornatam et absidas duas dextra leuaque super marmore et pictura splendentes, et in  pauimento marmoreis exemplis stratis, cum ceteris amplis edificiis, tam in ascensu scale quamque post ipsum triclineum compte fecit. Itemque fecit in basilica beati Petri apostoli uestem chrysoclabam cum pretiosis gemmis ornatam habentem historiam Dominice resurrectionis. Sed et inter arcus argenteos uela serica alba et uela de staurace pulcherrima. Post reuersionem suam, et ob nimium amorem fecit eidem nutritori suo presbyterium nouiter totum marmoreum magne pulcritudinis, sculptum, compteque erectum. Sed et super altare maius fecit tetrauela holoserica alithina quatuor cum astillis et rosis chrysoclabis.

Et in eodem altari fecit cum historiis crucifixi Domini uestem Tyriam. Et in ecclesia doctoris mundi beati Pauli apostoli tetrauela holoserica alithina quatuor, et uestem super altare alham chrysoclabam habentem historiam sancte resurrectionis. Et aliam uestem chysoclabam habentem historiam natiuitatis Domini, et sanctorum Innocentium. Imo et  aliam uestem Tyriam habentem historiam ceci illuminati et resurrectionem. Idem autem sanctissimus presul fecit in basilice Beate Marie ad Presepe uestem albam chrisoclabam habentem historiam sancte resurrectionis. Sed aliam uestem in orbiculis chrysoclabis habentem historias annuntiationis et sanctorum Ioachim et Anne. Fecit in ecclesia beati Laurentii foris muros idem presul uestem albam rosatam cum chysoclabo. Sed et aliam uestem super sanctum corpus eius albam de stauraci chrysoclabam cum margaritis. Et in titulo Calixti uestem chrysoclabam ex blatthin Byzanteo habentem historiam natiuitatis Domini et sancti Simeonis. Item in ecclesia sancti Pancratii uestem Tyriam habentem historiam ascensionis Domini, sed et in Sancta Maria ad Martyres fecit uestem Tyriam ut supra. Et in titulo sancte Sabine ut supra. Et in diaconia sancti Bonifacii ut supra. Et in diaconia sancte Marie, que uocatur Cosmidin ut supra. Et  in basilica sanctorum Cosme et Damiani fecit uestem de blatthin Byzanteo cum periclysi de chrysoclabo et margaritis. Item in ecclesia sancti ualentini fecit uestem chrysoclabam, et aliam uestem fecit de fundato pulcherrimam. Et in diaconia sanctorum Nerei et Achillei fecit uestem de stauraci. Et in diaconia Sancte Dei Genitricis, que uocatur Dominica, fecit uestem de stauraci. Ipse uero almificus pontifex in uenerabili monasterio sancti Sabe fecit butronem argenteum cum canistro suo pensantem libras duodecim. Et uestem de stauraci cum chrysoclauo et margaritis. Item et in monasterio sancti Erasmi fecit uestem de stauraci cum cruce, et gamadiis, simul et paratrapetis suis cum periclysi de chrysoclauo. uerum etiam et in titulo Pammachii fecit uesses duas, ex quibus unam de stauraci cum periclysi de chrysoclauo. Et aliam uestem de imizino. Sepe dictus uero antistes sanctissimus ecclesie beati Andree apostoli site in tricesimo uia Appia in Scilice sarta tecta nouiter renouauit una cum  baptisterio et porticu. In qua ecclesia presbyterium constituit, ubi et dona obtulit tam in argento quamque in uestibus, et libris.  Nona uero indictione [Anno 801] peccatis nostris imminentibus subito terremotus factus pridie Kadendas Maii, et ecclesia beati. Pauli apostoli ab ipso terremotu concussa,  omnia sarta tecta ruerunt. Quod conspiciens magnus et preclarus pontifex in magnam ueniens tribulationem, lamentari cepit tam pro argento quamque pro ceteris speciebus, que ibidem demolite et confracte sunt; sed Domino annuente, et beato principe apostolorum protegente, prefatus pontifex et totis nisibus suis certamen ponens instar sicut antiquitus existebat ampla et maxima fortitudine ponens in meliorem deduxit statum. Et in meliori specie eam marmoribus decorauit, tamque presbyterium quamque totam ecclesiam marmorauit, et eius porticus renouauit.

Simulque et in naue, que est super altare, sarta tecta omnia nouiter restaurauit, et tres imagines aureas ibidem obtulit, scilicet Saluatoris Domini nostri Iesu Christi, beatorum principum apostolorum Petri et Pauli. Sed et aliam imaginem argenteam Saluatoris deauratam saper postes in introitu posuit pensantem libras sexaginta. Sed et omne argenteum ibidem quod conquassatum fuerat nouiter restaurauit,  nec non et fenestras ipsius ecclesie mire pulchritudinis ex metallo Cyprino decorauit. Ipse uero prefatus pontifex fecit in basilica Saluatoris, que uocatur Constantiniana, super altare uestes duas, ex quibus unam cum chrysoclauo et gemmis habentem historiam Saluatoris intreuntis in sanctam ciuitatem, et in aliam chrysoclauam cum gemmis pretiosissimis habentem historiam resurrectionis Dominice. Et in circuitu altaris uela rubea serica quatuor, et alba quatuor cum chrysoclauo. Et tres ante imagines cum lista, et alias albas sericas numero septem et triginta. Et in altare beati uenantii fecit uestem de fundato cum uelis duobus. Et in oratoriis sanctorum Ioannis Baptiste et Ioannis euangeliste fecit uestes de stauraci cum chrysoclauo et uela duo.

Idem uero prefatus pontifex super altare beati Petri apostoli fecit uestem cum uite ex auro purissimo cum gemmis pretiosissimis et margaritis, habentem  in medio uultum Saluatoris, et sancte Dei genitricis Marie, et duodecim apostolorum, ubi et misit auri libras uiginti quinque. Et aliam uestem chrysoclauam habentem historiam litanie maioris. Sed et aliam uestem habentem tabulas chysoclauas tres, et historiam Dominice passionis legentem: Hoc est corpus meum, quod pro uobis tradetur, et cetera. Similiter etiam et cortinam maiorem de fundato. uerum etiam et per arcus argenteos fecit uela paschalia cum periclysi de stauraci ex quinque cum chrysoclauo nonaginta et tres, et in arcubus maiora uela alba quadraginta et octo. Nec non et gabathas fecit ex auro purissimo quindecim cum gemmis pendentes in pergula ante altare pensantes libras sexaginta quinque et semis. Sed et tabulam ante confessionem fecit ex auro purissimo pensantem libras uiginti et nouem. uerum etiam et imagines argenteas deauratas duas super regias [rugas] maiores posuit pensantes libras nonaginta. Imo et canthara argentea duo in presbyterio fecit pensantia  libras quinquaginta nec non et fenestras ipsius ecclesie ex metallo Cypriano decorauit. Et alias fenestras de uitro diuersis coloribus decorauit. Fecit et in basilica doctoris mundi beati Pauli apostoli uestem chrysoclauam habentem in medio Saluatorem et dextra leuaque BB. Petrum et Paulum gentibus predicantes, cum periclysi de chrysoclauo et gemmis pretiosissimis. Super altare beati Andree fecit uestem chrysoclauam cum margaritis, sed et presbyterium ex marmoribus ornauit. Et in altare beate Petronille fecit uestem albam holosericam cum tabulis de chrysoclauo, et cruce, et ibidem presbyterium ex marmoribus sculptis decorauit. Fecit et columnas argenteas sex et regulares duos ex argento purissimo pensantes simul libras octuaginta. Et super corpus beati Gregorii confessoris atque pontificis fecit uestem albam holosericam cum tabulis de chrysoclauo et cruce. Itemque fecit in basilica  Sancte Dei Genitricis ad Presepe cortinam Alexandrinam cum periclysi de stauraci, et aliam albam cum periclysi de stauraci, et aliam albam cum periclysi de blatthin pendentes super altare, et ante presepe uela alba cum periclysi de blatthin. Necnon et intro rugas maiores atque ante secretarium, numero duodecim, et intus presepe fecit uestem de alythino cum chrysoclauo. Imo et in basilica beati Laurentii martyris foris muros cortinam Tyriam cum periclysi de stauraci. In basilica beati Pancratii martyris fecit ciborium ex argento purissimo, pensans libras trecentas sexaginta et septem. Et in titulo Callisti ad honorem sancte Dei genitricis semperque uirginis Marie fecit ciborium ex argento pensans libras quingentas quatuor et semis.

Et in titulo Eudoxie fecit uestem albam cum periclyci de chrysoclauo. Et in titulo sancte Cecilie fecit uestem de stauraci. Sed et in titulo sancti Eusebii fecit uestem de fundato. Et in titulo sancti uitalis fecit uestem de stauraci cum cruce de chrysoclauo.  Nec non et in titulo sancte Pudentiane fecit uestem ut supra. Et in titulo sancte Anastasie fecit uestem de fundato. Fecit et in titulo sancte Praxedis uestem de stauraci cum periclysi de blatthin. Et in basilica beati Laurentii in Formoso fecit uestem de quadrapulo.

Imo et in monasterio sancti Anastasii fecit uestem de chrysoclauo eiusdem cum martyris passione depicta, et pharum de argento cum canistro octogoni pensantes libras uiginti quinque. Et in monasterio sancti Siluestri fecit uestes duas, unam in basilica maiori Byzantea cum chrysoclauo, et aliam de fundato in oratorio. In monasterio sancte Lucie in Renatis fecit uestem de fundato cum chrysoclauo. Et in sancto Angelo in Fabiano fecit uestem de fundato. Et in diaconie sancte Lucie in septem uiis fecit uestem de fundato. In diaconia uero sanctorum Sergii et Bacchi fecit uestem de stauraci. In diaconia uero sancte Lucie in Orfea fecit uestem de stauraci,  et in diaconia sancti Eustachii fecit uestem de fundato. Ipse autem a Deo protectus uenerabilis et almificus pontifex fecit in basilica beati Petri apostoli nutritoris sui in medio basilice crucifixum ex argento purissimo pensantem libras septuaginta et duas. Itemque fecit in patriarchio Lateranensi triclinium mire magnitudinis decoratum cum absida de musiuo, sed et alias absidas decem dextra leuaque diuersis historiis depictas, habentes apostolos gentibus predicantes coherentes basilice Constantiniane, in quo loco et accubita collocauit, et in medio concham porphyreticam aquam fundentem. Nec non et pauimentum ipsius marmoribus diuersis strauit. Fecit autem et in titulo sancti Quiriaci uestem de stauraci cum periclysi de blatthin, et in gyro chrysoclauum, et in medio crucem de margaritis. Imo et in cemeterio sancti Sixti uia Appia fecit uestem de stauraci, et in medio crucem de chrysoclauo. uerum etiam et in titulo Callisti super altare post absidam fecit uestem de stauraci, et in medio crucem de chrysoclauo,  et ibidem similiter uela sex fecit de stauraci. Fecit et in titulo sanctorum quatuor Coronatorum uestem de stauraci habentem in medio crucem de chrysoclauo. Et in titulo sancti Marcelii fecit uestem de stauraci.

Simulque in ecclesia sancte martyris Sabine fecit uestem de fundato cum periclysi de blatthin habentem in medio crucem de chrysoclauo. Nec non in basilica sancti Laurentii in Formoso fecit uestem de fundato. Ecclesiam uero beati Pauli apostoli, que uocatur conuentus, sitam in territorio Orbetano infra fines Suanenses, et Clusinenses seu Tuscianenses, atque Castritana, que pro nimia uetustate iam immarcuerat, atque in ea pecudes refugium faciebant, nec non et ex ea reliquie ablate fuerant, idem sanctissimus presul pontifex mundari precepit, et omnia sarta tecta ipsius in porticibus nouiter restaurauit, atque in altare eius uestem de stauraci  posuit, et reliquias recondi precepit. Pari modo et in basilica beati Petri apostoli sita in Albano, que pro nimia uetustate iam ruitura erat, omnia tecta sarta eius nouiter restaurauit. Fecit autem idem almificus pontifex in basilica beati Hippolyti martyris in ciuitate Portuensi uestes de stauraci duas, unam super corpus eius, et aliam in altari maiori. Et in titulo sancte martyris Sabine tetrauela de stauraci cum periclysi de blatthin. Enimuero et in oratorio sancte Dei genitricis sito in xenodochio Firmis fecit uestem de stauraci pulcherrimam.

Ipse uero a Deo protectus et preclarus pontifex constituit ut ante tres dies Ascensionis Dominice litanie celebrarentur, scilicet feria secunda, egrediente pontifice cum omni clero et cuncto populo cum hymnis et canticis spiritalibus ab ecclesia Dei Genitricis ad Presepe pergendo ad ecclesiam Saluatoris, que appellatur Constantiniana. Feria tertia uero exeuntes ab ecclesia sancte Sabine martyris, et pergentes ad beatum Paulum apostolum. Feria  quarta exeuntes ab ecclesia Ierusalem, et pergentes ad ecclesiam beati Laurentii martyris foris muros. Fecit autem et in titulo sanctorum quatuor Coronatorum uestem de stauraci habentem in medio crucem de chrysoclauo.

Idem uero sanctissimus presul in basilica beati Agapiti martyris in ciuitate Prenestina fecit uestem de stauraci cum periclysi de fundato, et in medio crucem de chrysoclauo. Fecit idem sanctissimus presul in ecclesia beati Clementis, que ponitur in uelitris, uestem de stauraci. Simili modo et in titulo beati Chrysogoni fecit uestem de stauraci cum periclysi de blatthin. Et in titulo beati Laurentii de Lucina fecit uestem de stauraci cum periclysi de blatthin. Et in titulo beati Marci fecit uestem de stauraci cum periclysi. Et in titulo beati Laurentii in Damaso fecit uestem similiter. Simili modo et in titulo beati Sixti fecit uestem de stauraci cum periclysi de blatthin, nec non et in diaconia beati Adriani, et in ecclesia  beate Martine, et in diaconia antiqua fecit uestes de stauraci cum periclysi. Simili modo et in diaconia beati archangeli fecit uestes tres, ex quibus unam de stauraci cum periclysi de blatthin, et alias duas de Tyrio cum periclysi de blatthin, et alias duas de Tyrio cum periclysi de fundato cum historia de elephantis. Imo et in diaconia sancti Theodori fecit uestem de stauraci cum periclysi. Et in diaconia beati Georgii fecit uestem de fundato cum historia de elephantis, seu diuersis historiis cum peryclisi de fundato. Fecit et in diaconia in Gyro uestem de stauraci cum periclysi de blatthin. Simili modo et in diaconia in uia Lata fecit uestes duas de Tyrio cum periclysi de blatthin.

Et in diaconia sancte Agathe fecit uestem de stauraci cum periclysi de blatthin. Fecit in basilica beati archangeli, que ponitur in Septimo, uestem de stauraci cum periclysi de blatthin. Et in monasterio sancti Agapiti quod ponitur ad uincula, fecit festem  de stauraci. Idem uero misericordissimus presul fecit in ecclesia beate Agnetis martyris, ubi eius corpus requiescit, uestem de fundato cum periclysi de blatthin. Et in ecclesia beati Apollinaris fecit uestem de stauraci cum periclysi de blatthin. Idem misericordissimus presul fecit et in titulo sancti Martini et Siluestri uestes de stauraci duas, e quibus unam cum periclysi de fundato, aliam uero de blatthin.

Et in diaconia sancti uiti fecit uestem de stauraci cum periclysi de fundato. Enimuero et in ecclesia beate Eugenie, in qua sanctum corpus eius requiescit, fecit uestem de stauraci cum periclysi de blatthin. Fecit et in ecclesia sancti Stephani in Celio monte uestes de stauraci duas, in quibus unam in altari maiori, aliam uero super corpora sanctorum martyrum Primi et Feliciani.

Simulque et in basilica beate Euphemie fecit uestem de stauraci, et in basilica beati archangeli,  que ponitur in uico Patricii, fecit uestem de stauraci.

Fecit et super sepulcrum beati Sebastiani martyris uia Appia ad Catacumbas uestes maiores duas, ex quibus unam de stauraci et aliam de fundato. Et inibi super tumbas apostolorum Petri ac Pauli fecit uestes duas de stauraci et fundato, seu blatthin. Idem uero sanctissimus presul fecit in basilica beati Laurentii martyris, sita infra ciuitatem Tiburtinam, uestem de stauraci. Fecit et in oratorio sancti Stephani in sancto Petro, qui appellatur maior, uestem de stauraci. Fecit autem et in basilica beati Hyacinthi sita in Sabinis, ubi et corpus eius requiescit, uestem de stauraci pulcherrimam. Idem a Deo protectus et preclarus pontifex fecit super altare beati Petri apostoli fautori suo uestem de chrysoclauo mire magnitudinis habentem historiam Dominice natiuitatis, cum gemmis pretiosissimis et margaritis ornatam. Fecit autem in supradicta ecclesia uela de stauraci atque de fundato pendentia inter columnas maiores dextra leuaque numero sexaginta quinque.  Et alia uela alba holoserica maiora tria, que pendent ante regias in introitu. Atque ibidem eius beatitudo fecit crucifixum ex argento purissimo, qui stat iuxta altare maius mire mgnitudinis decoratum pensantem libras quinquaginta duas: cui super fecit gabathas sex cum cruce ex argento purissimo, que pendent ante arcum maiorem dextra leuaque, pensantes simul libras duodecim et semis.

Enimuero et inibi fecit preclarus pontifex uela de stauraci, que pendent in arcubus argenteis in circuitu altaris, et in presbyterio numero nonaginta et sex, ex quibus duo habentia in medio cruces de chrysoclauo cum orbiculis, et alias octo cum periclysi de chrysoclauo. Nec non et arcus cum columnis suis fecit ex argento purissimo in supradicta ecclesia, et in medio presbyterio pensantes simul libras ducentas quinquaginta et unam et semis. Idem uero almificus pontifex fecit ubi supra crucem anaglypham interrasilem, ex auro mundissimo pendentem  in pergula ante altare cum candelis duodecim, pensantem libras tredecim.

Predictus quoque uenerabilis pontifex fecit in basilica doctoris mundi beati Pauli apostoli calices maiores fundatos ex argento purissimo ex ipsius apostoli donis, qui pendent in arcu maiore numero undecim, et alios qui pendent inter columnas maiores dextra leuaque numero quadraginta pensantes simul libras ducentas sexaginta et septem.

Hic idem almificus presul diuina inspiratione repletus fecit in basilica beati Pauli apostoli ciborium cum columnis suis super altare mire magnitudinis, et pulchritudinis decoratum ex argento purissimo pensans libras bis mille et quindecim. Nec non et crucem anaglypham interrasilem ex auro purissimo pendentem in pergula ante altare, pensantem libras tredecim; atque uelum rubeum, quod pendet ante altare, habens in medio crucem de chrysoclauo, et periclysin de chrysoclauo.


Pari modo et in basilica Sancte Dei Genitricis ad Precepe fecit gabathas quinque ex auro purissimo, pensantes libras octo et semis, atque crucem ex auro purissimo pensantem libras decem, nec non et coronam maiorem ex argento purissimo pensantem libras triginta sex. Enimuero et inibi fecit uela alba holoserica pendentia inter columnas maiores dextra leuaque numero quadraginta duo, ex quibus undecim rosata. Fecit et in circuitu altaris ubi supra alia uela alba holoserica rosata, que pendent in arcu de ciborio numero quatuor, ex quibus unum cum chrysoclauo et margaritis, atque uelum aliud maius album, quod pendet ante regias maiores in introitu Sarta tecta uero ecclesie beate Auree site in Ostia omnia nouiter reparauit. Ecclesiam uero beati Marcelli sitam in quartodecimo, que ab igne fuerat exusta, idem almificus presul in omnibus nouiter restaurauit. Ipse uero preclarus pontifex fecit in basilica Saluatoris, que appellatur Constantiniana  tetrauela in circuitu altaris alba holoserica, ex quibus unum habet in medio tabulam cum cruce de chrysoclauo. Imo et in eadem basilica Saluatoris Domini nostri Iesu Christi renouauit altare maius mire magnitudinis decoratum ex argento purissimo pensante libras sexaginta et nouem. Fecit et in basilica Sancte Dei Genitricis ad Presepe uestem chrysoclauam cum margaritis ornatam, habentem historiam Dominice natiuitatis. Simul etiam et arcus duos ex argento in presbyterio cum columnis quatuor, et alios arcus quinque pensantes libras centum triginta et tres. Idem uero precipuus presul fecit in basilica Sancte Dei Genitricis ad Presepe uestem rubeam alythinam, habentem in medio tabulam de chrysoclauo cum historia Domini nostri Iesu Christi et sancti Simeonis, quando in templo est presentatus. Et in circuitu listam de chrysoclauo. Nec non et aliam uestem chrysoclauam habentem historiam transitus Sancte Dei Genitricis mire magnitudinis et pulchritudinis decoratam ex gemmis pretiosis, et  margaritis ornatam cum periclysi de chrysoclauo, et in circuitu listam de chrysoclauo. uerum etiam et in diaconia ipsius Dei genitricis domine nostre, que appellatur Dominica, fecit uestem rubeam alythinam habentem in medio tabulam de chrysoclauo cum historia eiusdem Dei genitricis ex margaritis ornatam, et periclysin de chrysoclauo. Fecit autem et in diaconia ipsius Dei genitricis, que appellatur Antiqua, super altare maius ciborium ex argento purissimo, pensans libras ducentas et duodecim.

Prefatus uero uenerabilis et preclarus pontifex fecit in basilica beati Petri apostoli nutritori suo gabatham ex auro purissimo anaglypham cum gemmis pretiosis ornatam, que pendet ante imaginem ipsius apostoli in ingressu uestibuli, pensantem libras septem et semis. Faciem uero sacri altaris ipsius apostolorum principis ab imo usque ad summum cum luminaribus inferius superiusque, nec non et intra confessionem Saluatorem stantem  dextra, leuaque eius beati apostoli Petri et Pauli habentes pariter coronas ex gemmis pretiosis, atque pauimentum ipsius confessionis inuestiuit ex auro fuluo nimis pensante libras quadringentas quinquaginta et tres et uncias sex. uerum etiam super ipsum sacrum altare fecit uestem chrysoclauam habentem historiam Dominice ascensionis, et Pentecosten cum periclysi de chrysoclauo.

Pari modo ubi supra fecit imaginem ipsius apostolorum principis in porta uirorum ex auro purissimo et gemmis pretiosissimis mire magnitudinis et pulchritudinis decoratam, pensantem libras decem et nouem et uncias tres. Presertim uero idem beatissimus pontifex fecit ubi supra cancellos fusiles in ingressu presbyterii, seu in dextra parte, leuaque, nec non et in ingressu uestibuli ex argento mundissimo, pensantes simul libras mille, quingentas septuaginta et tres. Simulque et columnas uolatiles [tornatiles, uel uersatiles] tam in ingressu corporis  dextra leuaque ex parte uirorum ac mulierum pari octo pensantes simul libras centum nonaginta, nec non et arcus argenteos octo pensantes simul libras centum quadraginta et tres.

Fecit autem idem beatissimus pontifex in basilica beati Andree, ubi supra, regnum ex auro purissimo cum gemmis pretiosis ornatum pensans libras duas et uncias quinque.

Nec non et super altare beate Petronille, ubi supra fecit regnum aureum cum gemmis pretiosissimis, pensans libras duas et uncias tres. Simili modo et super altare sancte Dei genitricis ubi supra, que appellatur Mediana, fecit uestem de fundato cum periclysi de crysoclauo habentem historiam annuntiationis Domini. Fecit autem idem beatissimus pontifex in basilica doctoris mundi beati Pauli apostoli canistros ex argento puro numero quadraginta et septem pensantes simul libras ducentas quadraginta et septem. Et in monasterio sancte Agathe martyris  super Suburram fecit uestem rubeam alythinam habentem in medio tabulam de chrysoclauo cum periclysi de chrysoclauo. Nec non et in monasterio sancti Pancratii sito post basilicam Saluatoris, quam Constantinianam uocant, fecit uestem de fundato. Hic fecit beato Petro apostolo fautori suo euangelia aurea cum gemmis prasinis atque hyacinthinis et albis mire magnitudinis in circuitu ornata, pensantia libras decem et septem et uncias quatuor. Hic fecit calicem aureum precipuum diuersis ornatum lapidibus pretiosis pensantem libras uiginti octo. Similiter et pateram auream pensantem libras uiginti octo et uncias nouem.

Pari modo in basilica ipsius apostoli fecit cherubin ex argento purissimo deauratos quatuor, qui stant super capita columnarum argentearum cum ciborio pensantes libras nonaginta et tres. Fecit quoque idem precipuus presul ubi supra imaginem Saluatoris auream, que stat in trabe super ingressum uestibuli, pensantem libras septuaginta et nouem. Fecit  autem in basilica doctoris mundi beati Pauli apostoli angelos ex argento purissimo deauratos duos, qui stant iuxta imaginem Saluatoris in ingressu uestibuli, pensantes libras centum et semis. uerum etiam et policandilum [polycandelum] porphyreticum pendentem in pergula ante confessionem in catenulis aureis, que pensant libram unam. Presertim et in ingressu basilice, ubi supra regias maiores fecit imagines ex argento quinque pensantes inibi libras ducentas uiginti et nouem. Enimuero ubi supra fecit aquamanus antipempto deauratas paria duo, pensantes simul libras quatuordecim. Fecit autem idem presagus antistes, ubi supra, cerostatas maiores uersatiles anaglyphos ex argento purissimo, pensantes simul libras octuaginta et sex et uncias octo. Atque lucernas maiores fusiles bimyxas anaglyphas, duas pensantes inibi libras quinquaginta et septem, et constituit eius beatitudo quotidianis noctibus ante altare ipsius apostoli ardere debeant.


Hic diuina aspiratus gratia inuestiuit trabem maiorem, que est sub arcu principali ex argento mundissimo pensantes libras mille trecentas quinquaginta et duas.

Fecit autem hic preclarus pontifex ubi supra in altari maiori uestem chrysoclauam mire magnitudinis et pulchritudinis decoratam, habentem historiam Saluatoris Domini nostri Iesu Christi sancteque eius genitricis et duodecim apostolorum cum periclysi de chrysoclauo, undique cum margaritis ornatam, et ab utrisque lateribus blatthin cum chrysoclauo decoratam, que in natalibus apostolorum idem egregius presul ibidem poni constituit. Fecit autem ibi super crucem maiorem ex auro fuluo nimis panoclystam ornatam gemmis pretiosis, pensantem libras quadraginta et duas et uncias duas. Nec non et cerostrata paria quatuor inuestita, ex argento deaurato pensantia simul libras septuaginta et septem.


Fecit autem uenerabilis et preclarus pontifex super altare beate Petronille ciborium cum columnis porphyreticis ex argento purissimo mire magnitudinis decoratum, pensans libras trecentas quadraginta et octo, atque imaginem argenteam stantem sub arcu de ipso ciborio pensantem libras decem et semis.

Ipse uero a Deo protectus et preclarus pontifex fecit in basilica doctoris mundi beati Pauli apostoli super altare maius uestem chrysoclauam habentem historiam Dominice resurrectionis cum margaritis ornatam et periclysin de chrysoclauo. Similiter ex margaritis ornatas imagines apostolorum duas ex argento deauratas pensantes libras octuaginta et sex.

Hic uero misericordissimus pontifex fecit in basilica Sancte Dei Genitricis ad Presepe super altare uestem chrysoclauam habentem historiam Dominice resurrectionis mire magnitudinis et pulchritudinis decoratam cum periclysi de chrysoclauo undique ex margaritis ornatam.


Et in titulo sancte Dei Genitricis, que appellatur Callisti, fecit regnum ex auro purissimo pendens super altare maius ex gemmis pretiosis ornatam, pensans libram unam.

Atque in diaconia ipsius Dei genitricis, que appellatur Dominica, fecit regnum ex auro mundissimo pendens super altare maius ex gemmis pretiosis ornatum pensans libras duas. Hic beatissimus presul diuina inspiratione repletus fecit in basilica Dei genitricis ad Presepe in ingressu presepii regias uestias ex argento purissimo, pensantes simul libras centum uiginti et septem, et super ipsas regias uelum modicum fundatum habens in circuitu listam de chrysoclauo. Nec non et alia uela Tyria super regias maiores tria in ingressu basilice cum periclysi de fundato.

Fecit autem idem egregius presul in basilica beati Petri apostoli calices maiores ex argento mundissimo, qui sedent super trabes argenteas numero decem et octo pensantes simul libras centum octuaginta  duas. Nec non, ubi supra, fecit cerostatas maiores fusiles ex argento purissimo, qui stant ante confessionem, pensantes libras centum nonaginta octo. Inuestiuit uero super strabem ex argento mundissimo, que est super imaginem auream in ingressu uestibuli, pensante libras centum uiginti sex et semis. uerum etiam ubi supra fecit lucernas fusiles duas ex argento purissimo pensantes simul libras uiginti et septem. Et hoc constituit ut Dominicorum die, uel in sanctis solemnitatibus hinc inde iuxta lectorium consisterent, et ad legendum sacras lectiones luminis splendore refulgerent.

Hic fecit ad beatum Andream apostolum ciborium ex argento purissimo super altare maius pensans libras trecentas et quinque. Hic autem precipuus pontifex diuinitus inspiratus baptisterium ubi supra conspiciens, quia iam pre nimia uetustate ruine proximum inerat, et quia angustior locus populi existebat qui ad baptismum ueniebat, idem presul  a fundamentis ipsum baptisterium in rotundum ampla largitate construens in meliorem erexit statum, atque sacrum fontem in medio largiori spatio fundauit, et in circuitu columnis porphyreticis decorauit, et in medio fontis columnam posuit, et super columnam agnum ex argento purissimo fundentem aquam, qui pensat libras decem et octo et uncias decem. Nec non et altare maius sub absida construxit, cuius faciem atque confessionem seu rugas ad decorem ipsius sacri altaris inuestiuit ex argento mundissimo pensante simul libras quadraginta et octo. uerum etiam et uestem de stauraci super eam posuit, atque regularem ibi superinuestitum ex argento purissimo fecit. Et super ipsum regularem posuit arcum et gammadias ex argento, pensantia simul libras octuaginta. Nec non imagines tres ubi supra posuit, pensantes inibi libras triginta et septem et uncias decem. Ipsum uero baptisterium diuersis in circuitu decorauit picturis.

Oratorium uero sancte Crucis ubi supra, quod  iam pre nimia erat uetustate ruiturum, hic precipuus pastor a fundamentis simul cum absida nouo edificio erexit, et ad perfectum usque perduxit, atque ipsam absidam ex musiuo diuersis decoratam picturis, atque marmoribus miro splendore ornauit, ubi et obtulit ciborium super altare cum columnis suis, atque faciem ipsius altaris inuestiuit ex argento purissimo pensante libras centum uiginti et unam et uncias duas. Regnum spanoclystum ex auro purissimo cum cruce in medio pendens super ipsum altare, pensantia libram unam et uncias undecim. Nec non et alias columnas argenteas quatuor et super ipsas columnas regularem inuestitum ex argento purissimo pensantes inibi libras sexaginta et quatuor et uncias tres. Arcus argenteos tres pensantes libras quadraginta et tres et uncias octo. Imagines argenteas deauratas tres pensantes inibi libras triginta. Canistros argenteos intersatiles [interrasiles]  duodecim pensantes simul libras septuaginta et octo, gabathas argenteas intersatiles fundatas uiginti unam, et crucem unam, pensantes in unum libras quinquaginta. uestem super altare de fundata unam, et aliam de blatthin cum chrysoclauo, nec non et aliam uestem albam rosatam cum chrysoclauo. uelum modicum chrysoclauatum cum crucifixo et margaritis ornatum. uela de stauraci septem, uela de fundato quatuor, uela modica, que pendent in regulari ante imagines Tyrias, sex. uela alba serica ornata in circuitu de fundato duodecim. uelum maius album rosatum ornatum desuper de quadrapulo unum, et aliud uelum rubeum cum bubalo, quod pendet ante regias maiores. uela modica de stauraci quatuor que pendent in regulari ante imagines, sed et alia uela promiscua serica numero undecim. Fecit ubi supra ad fontes uela Tyria tria, que pendent in regulari ante imagines, et alia uela serica numero uiginti unum.

Hic fecit beato Petro apostolo nutritori suo calicem  aureum precipuum spanoclystum [epanoclistum] diuersis ornatum lapidibus pretiosis pensantem libras triginta. Pari modo fecit et patenam auream spanoclystam similiter diuersis ornatam pretiosis lapidibus pensantem libras uiginti quinque. Fecit uero super ciborium de altari maiori beato Petro apostolo canthara maiora quatuor ex argento purissimo habentia in medio cereos ex argento deauratos, pensantia in unum libras centum et quadraginta. Predictus uero et preclarus pontifex fecit ubi supra thuribulum apostolicum ex auro purissimo pensans libras duas et uncias quinque. Fecit uero uestem supra altare maius chrysoclauam diuersis ornatam picturis, quam constituit quatuor temporibus per annum in duodecim lectionibus ibidem ponere. Fecit ubi supra coronas maiores ex argento purissimo quatuor pensantes simul libras centum quinquaginta quatuor et semis. Fecit uero ubi supra lectoriam ex argento purissimo mire magnitudinis  decoratum pensans libras centum quadraginta et tres. Nec non et cerostatas ex argento mundissimo stantes iuxta ipsum lectorium pensantes simul libras quadraginta et nouem. uerum etiam et super ipsas cerostatas fecit lucernas fusiles bimyxas duas ex argento puro pensantes libras uiginti et septem. Et hoc constituit, ut Dominicorum die uel in sanctis solemnitatibus hinc inde iuxta lectorium consisterent, et ad legendum sacras lectiones luminis splendore fulgerent. Pharocantharos fecit in presbyterio numero quatuordecim ex argento mundissimo, pensantes simul libras quadringentas triginta et tres. Nec non columnas octo, et arcus quatuor fecit ex argento pensantes inibi libras centum septuaginta et tres.

Fecit uero ubi supra calices fundatos ex argento, qui pendent inter columnas maiores dextra leuaque basilice numero sexaginta quatuor, pensantes pariter libras quadringentas sexaginta et unam.

Idem uero presagus antistes ubi supra ad beatum  Andream apostolum inuestiuit altare maius ex argento purissimo deaurato miro decore ornato, quod pensat undique libras centum triginta quinque. Cantharas ex argento purissimo duodecim pensantes simul libras quinquaginta et duas. Canistros duodecim ex argento pensantes libras septuaginta et octo.

Inuestiuit uero altare beate Petronille ex argento purissimo deaurato diuersis ornatum picturis, undique pensante libras centum sexaginta et duas et uncias octo. Nec non inuestiuit altare beati Gregorii confessoris atque pontificis ex argento deaurato undique peusante libras centum uiginti et septem.

Fecit ubi supra in gremio basilice beati Petri apostoli cordinam maiorem Alexandrinam holosericam habentem in medio adiunctum fundatum, et in circuitu ornatum de fundato. uerum etiam isdem  precipuus presul fecit thuribula apostolica ex auro purissimo duo, ex quibus unum misit intus super corpus eius, quod pensat libras duas, et alterum pensans libras duas et uncias octo, quod precedit per stationes.

Hic uero almificus presul fecit in basilica beati Pauli apostoli thuribula apostolica ex auro purissimo duo. Hic uero almificus presul inuestiuit faciem altaris Sancte Dei Genitricis ad Presepe ex argento mundissimo decaurato, quod pensat libras octuaginta et sex. Fecit autem ibi coronas duas ex argento purissimo pensantes libras quinquaginta quatuor. Cortinas maiores Alexandrinas holosericas ornatas in circuitu de fundato. Hic uero precipuus presul ex largitate omnipotentis Dei et beati Petri clauigeri regni celorum obtulit per uniuersum sacris ecclesiis huius alme Rome coronas, uel etiam canistros ex argento purissimo ob ueniam facinorum suorum, uidelicet: in ecclesia Domini nostri Saluatoris, que  appellatur Constantiniana, fecit coronas ex argento purissimo pensantes libras uiginti tres.

Et in basilica Sancte Dei Genitricis ad Presepe instar fecit coronam ex argento puro pensantem libras tredecim. Et in basilica sancte Dei genitricis in titulo Callisti, fecit coronam ex argento pensantem libras tredecim et uncias tres.

Et in diaconia ipsius Dei genitricis, que appellatur Antiqua, similiter fecit coronam ex argento pensantem libras tredecim. Et in ecclesia Sancte Dei Genitricis ad Martyres fecit coronam ex argento, pensantem libras duodecim et uncias tres. Et in diaconia ipsius Dei genitricis, que appellatur Cosmedin, eodem modo fecit coronam ex argento pensantem libras duodecim; nec non et in diaconia sancte Dei genitricis, que appellatur Dominica, similiter fecit coronam de argento pensantem libras nouem. Et in diaconia sancte Dei genitricis, que ponitur in uia Lata, fecit coronam ex argento pensantem libras nouem. Et in diaconia sancte Marie  in Cyro fecit coronam pensantem libras octo. Imo et in diaconia beate Dei genitricis, que ponitur foris portam beati Petri apostoli, fecit coronam ex argento pensantem libras quinque et uncias tres. Et in diaconia ipsius Dei genitricis, que ponitur in Adriano, eodem modo fecit coronam ex argento pensantem libras quinque.

Nec non et in oratorio sancte Dei genitricis, que ponitur in xenodochio Firmis, fecit canistrum ex argento pensans libras duas et uncias septem.

In ecclesia beati Petri apostoli fecit canistrum de argento purissimo pensans libras uiginti duas. Et in ecclesia beati Pauli apostoli instar fecit canistrum ex argento purissimo pensans libras uiginti duas et uncias quatuor et octo.

Imo et in ecclesia beati Andree apostoli, que appellatur Eudoxie, eodem modo fecit coronam de argento pensantem libras nouem. uerum etiam et in  ecclesia beati Ioannis Baptiste, que ponitur iuxta patriarchium Lateranense, fecit coronam de argento pensantem libras quinque. Imo et in ecclesia beati Ioannis euangeliste, qui ponitur ubi supra, fecit coronam ex argento pensantem libras quinque. Item et in ecclesia beati Stephani, que ponitur in Celio monte, simili modo fecit coronam ex argento pensantem libras septem et uncias undecim. Et in basilica apostolorum, que ponitur in uia Lata, fecit coronam de argento pensantem libras tredecim. Et in mausoleo beate Petronille, que ponitur ad beatum Petrum apostolum, fecit coronam ex argento pensantem libras uiginti. Et in ecclesia Ierusalem, que ponitur in Sessoriano, fecit coronam de argento pensantem libras quinque. Et in ecclesia beati Laurentii, que ponitur foris murum, similiter fecit coronam de argento pensantem libras tredecim. Et in ecclesia beati Apollinaris martyris fecit coronam pensantem libras quinque et uncias quatuor. uerum  etiam et in basilica beati Pancratii martyris, que ponitur foris murum, eodem modo fecit coronam ex argento pensantem libras octo. Fecit autem et in ecclesia beati ualentini martyris, que ponitur foris murum, ubi corpus eius requiescit, fecit coronam de argento pensantem libras sex. Et in titulo beati Clementis martyris atque pontificis fecit coronam de argento pensantem libras quindecim.

Et in titulo beatorum Aquile et Prisce fecit coronam ex argento pensantem libras sex. Et in titulo sancte Balbine similiter fecit.

Imo et in ecclesia sancti Sixti martyris atque pontificis fecit coronam similiter. Et in titulo sancti Laurentii martyris, que ponitur Lucine, similiter fecit pensantem libras quatuor et uncias decem. Et in titulo sancti Laurentii martyris, qui appellatur Damasi, fecit coronam ex argento pensantem libras quinque. Et in ecclesia ipsius martyris que ponitur Formosus, fecit canistrum ex argento pensans libras  duas et uncias septem. Sed et in titulo Pammachii fecit coronam ex argento pensantem libras decem. Et in titulo Aemiliane pari modo fecit coronam de argento pensantem libras quatuor.

Nec non et in titulo sancti Eusebii fecit coronam de argento pensantem libras sex. Et in titulo Praxedis fecit coronam pensantem libras quinque. Et in titulo Pudentis fecit coronam ex argento pensantem libras nouem. Imo et in titulo beati uitalis martyris fecit coronam ex argento pensantem libras nouem et uncias tres. Et in titulo sancte Susanne martyris similiter fecit coronam pensantem libras decem. Et in titulo sancti Cyriaci fecit coronam de argento pensantem libras quinque.

Et in titulo beati Marcelli martyris fecit coronam ex argento pensantem libras decem. Nec non et in titulo beati Marci martyris fecit coronam similiter. Et in titulo beate Anastasie fecit coronam pensantem libras septem et uncias nouem. Nec non et in titulo Cecilie instar fecit coronam ex argento pensantem  simul libras decem et unciam unam. Et in titulo beati Chrysogoni martyris fecit coronam ex argento pensantem libras quinque.

uerum etiam et in diaconia sanctorum Nerei et Achillei fecit coronam de argento pensantem libras sex et uncias quinque. Et in diaconia sancte Lucie, que ponitur in Septem uiis, fecit coronam ex argento pensantem libras sex et uncias septem. Et in diaconia sancti Bonifacii similiter fecit coronam pensantem libras septem. Et in diaconia sancti Georgii fecit coronam ex argento pensantem libras quinque. Et in diaconia sancti Theodori eodem modo fecit coronam pensantem libras sex et uncias octo. Et in diaconia sanctorum Sergii et Bacchi fecit coronam ex argento pensantem libras sex. Et in diaconia sanctorum Cosme et Damiani fecit coronam pensantem libras quinque et uncias octo. Et in diaconia sancti Adriani martyris fecit coronam ex argento pensantem libras sex. Sed et in diaconia sancti Archangeli  fecit coronam ex argento pensantem libras sex. Sed et in diaconia sancti Eustachii similiter fecit pensantem libras sex et uncias quinque. Et in diaconia sancte Lucie, que ponitur Orfea, pari modo fecit coronam ex argento pensantem libras sex et uncias duas.

Simulque et in diaconia beati uiti martyris, que ponitur in Macello, fecit coronam ex argento pensantem libras sex. Imo et in diaconia sancte Agathe similiter fecit coronam ex argento pensantem libras quinque. Fecit autem et in diaconia sancti Siluestri, que ponitur iuxta beatum Petrum apostolum, coronam argenteam pensantem libras quatuor. uerum etiam et in diaconia sancti Martini, que ponitur iuxta beatum Petrum apostolum, instar fecit coronam ex argento pensantem libras quinque et uncias tres. Imo et in titulo sanctorum Siluestri et Martini, qui ponitur iuxta Orfea, coronam ex argento pensantem libras sex et uncias duas.


Ipse uero a Deo protectus et preclarus pontifex fecit in monasterio sancti Sabe coronam ex argento pensantem libras octo et uncias decem. uerum etiam et in monasterio beati Anastasii martyris eodem modo fecit coronam ex argento pensantem libras octo et uncias quatuor et semis: sed in monasterio sancti Andree, quod ponitur in cliuo Scauri, similiter fecit coronam ex argento puro pensantem libras quinque. Et in monasterio beate Agathe martyris, quod ponitur super Suburram, similiter fecit. Nec non et in monasterio sancti Erasmi, quod ponitur in Celio monte, fecit coronam ex argento pensantem libras quatuor et uncias duas. Simili modo fecit et in monasterio sancti Siluestri coronam ex argento pensantem libras sex et uncias tres. Et in monasterio beati Laurentii martyris, qui appellatur Pallacini, fecit canistrum de argento pensans libras duas et uncias septem. Enimuero et in monasterio sancti Pancratii, quod ponitur iuxta basilicam Saluatoris, fecit coronam de argento pensantem libras  quinque et semis. Fecit autem et in monasterio sanctorum Andree et Bartholomei, qui appellatur Honorii, canistrum ex argento pensans libras tres. Et in monasterio sancti Stephani, quod ponitur iuxta Lateranis, fecit canistrum de argento pensans libras duas. Simulque et in monasterio ipsius primi martyris Stephani, quod ponitur ad beatum Petrum apostolum, fecit canistrum ex argento pensans libras tres et semis. Ipse uero almificus presul fecit in monasterio sanctorum Ioannis et Pauli, quod ponitur iuxta beatum Petrum apostolum, canistrum ex argento pensans libras tres. Pari modo fecit et in monasterio sancti Martini, quod ponitur ut supra, canistrum pensans libras quatuor et uncias duas. Sed et in monasterio sancti Stephani ubi supra, quod appellatur Catagalla Patricia, pari modo fecit canistrum ex argento pensans libras duas et semis. Simulque et in monasterio sancti Cesarii, quod ponitur ad beatum Paulum apostolum, instar fecit  canistrum ex argento pensans libras tres. Et in monasterio sancti Stephani ubi supra, fecit canistrum pensans libras duas. Imo et in monasterio sanctorum Cosme et Damiani, quod ponitur iuxta Presepe, fecit canistrum ex argento pensans libras duas et uncias duas. Simili modo fecit in monasterio sancti Andree, quod appellatur Massa Iuliana, canistrum ex argento pensans libras duas. Nec non et in monasterio sancti Adriani, quod ponitur iuxta Presepe, instar fecit canistrum pensans libras duas. Et in monasterio sancti Cassiani, quod ponitur iuxta beatum Laurentium martyrem foris murum, fecit canistrum ex argento pensans libras.

Fecit autem in monasterio sancti Stephani, quod ponitur ubi supra, canistrum ex argento pensans libras duas et semis. uerum etiam et in monasterio sancti uictorii, quod ponitur ad sanctum Pancratium, fecit canistrum ex argento pensans libras duas, et uncias septem. Et in monasterio sancti Chrysogoni  similiter fecit canistrum pensans libras tres.

Ipse uero almificus presul fecit in monasterio sancte Marie, quod appellatur Ambrosii, canistrum ex argento pensans libras duas. Pari modo fecit et in monasterio sancte Marie, quod appellatur Iulie, ut supra. Sed et in monasterio sancti Andree, quod ponitur iuxta basilicam apostolorum, fecit similiter.

Simulque et in oratorio sancti Stephani, quod ponitur in Dulciti, fecit canistrum ex argento pensans libras duas et uncias quinque. Enimuero et in oratorio sanctorum Sergii et Bacchi, quod ponitur in Callinico, similiter fecit canistrum. Imo et in monasterio sancti Agapiti, quod ponitur iuxta titulum Eudoxie, fecit similiter canistrum argenteum et semis. Simili modo et in oratorio sancte Agnetis, quod ponitur in monasterio quod appellatur Duo Furna, fecit canistrum ex argento pensans libras duas et uncias octo. Nec non et in oratorio sancti uiti, quod  ponitur in monasterio quod appellatur de Sardas, fecit canistrum ex argento pensans libras tres. Et in monasterio sancte Bibiane similiter fecit canistrum ex argento pensans libras duas et uncias nouem. Fecit autem et in oratorio sancte Lucie, quod ponitur in monasterio de Renati, canistrum ex argento pensans libras duas.

uerum etiam et in oratorio sancte Marie, quod ponitur in monasterio Michelis, instar fecit canistrum ex argento pensans libras duas et uncias duas. Et in monasterio sancti Sergii eodem modo fecit canistrum ex argento pensans libras tres. Ipse uero almificus presul et in oratorio sancte Agathe, quod ponitur in monasterio apud Africi, canistrum ex argento pensans libras tres. Pari modo fecit et in monasterio sanctorum Euphemie et Archangeli, quod ponitur iuxta titulum Pudentis, canistrum ex argento pensans libras quinque. Sed et in monasterio sancti Isidori simili modo fecit canistrum. Simulque et in oratorio sancte Agathe, quod ponitur in  monasterio Templi, fecit canistrum similiter. Et in oratorio sancti Cesarii, quod ponitur in monasterio de Corsas, similiter fecit canistrum pensans libras duas et uncias tres. Enimuero et in monasterio sancti Semitrii fecit similiter canistrum argenteum. Imo et in oratorio sancte Marie, quod ponitur in monasterio Aque Saluie, fecit similiter. Simili modo fecit et in monasterio sancti Donati, quod ponitur iuxta titulum sancte Prisce, canistrum ex argento pensans libras duas et uncias quinque. Et in monasterio sancti Ioannis, quod ponitur in Auentino, instar fecit canistrum ex argento pensans libras duas. Nec non et in oratorio sancte Marie, quod ponitur in monasterio de Lutara, fecit canistra ex argento pensantia libras duas et semis. Fecit autem et in monasterio Ierusalem, quod ponitur ad beatum Petrum apostolum, canistrum ex argento pensans libras duas. uerum etiam et in monasterio sancte Agnetis, quod ponitur foris portam Numentanam, fecit canistra ex  argento pensantia libras quinque. Et in monasterio sancte Eugenie, quod ponitur foris portam Latinam, pari modo fecit canistrum ex argento pensans libras quinque; sed et in oratorio sancti Gregorii, quod ponitur in Campo Martis, fecit canistra ex argento pensantia libras tres. Ipse uero almificus presul fecit in titulo beate Sabine coronam ex argento purissimo pensantem libras octo. Pari modo fecit in diaconia sanctorum Siluestri et Martini, que ponitur iuxta Orfeam, coronam ex argento pensantem libras sex et uncias duas. Nec non et in oratorio sancte Lucie, quod ponitur in xenodochio, similiter fecit canistrum ex argento pensans libras duas et uncias quatuor. Fecit autem et in oratorio sancti Abbacyri [Abba Cyri seu Syri], quod ponitur in xenodochio, canistrum ex argento pensans libras duas. Atque in oratorio sanctorum Cosme et Damiani, quod ponitur in xenodochio quod appellatur Tucium, instar fecit canistrum ex argento pensans libras duas et  unciam unam. uerum etiam et in oratorio sancti Peregrini, quod ponitur in hospitali Dominico ad Naumachiam, fecit canistra ex argento pensantia libras quinque et unciam unam. Prefatus uero pontifex fecit in basilica Domini nostri Iesu Christi, que appellatur Constantiniana, super altare maius uestes chrysoclauas duas, ex quibus unam habentem historiam Dominice resurrectionis, et aliam habentem historiam uiuifice atque adorande Dominice crucis. Cantharos ex argento mundissimo octo pensantes simul libras uiginti et septem et uncias sex. Inuestiuit ubi supra rugas ante ingressum altaris ex argento purissimo pensante libras quadraginta octo et uncias octo. Coronas ex argento purissimo pensantes libras duodecim. Fecit ubi supra ad fontes uela alba holoserica ornata in circuitu de fundato atque quadruplo numero decem.

Sarta tecta uero ipsius ecclesie cum quadriporticu simul et ad fontes omnia et in omnibus nouiter restaurauit.  Simul et fenestras de absida ex uitro diuersis coloribus conclusit atque decorauit. Et alias fenestras basilice ex metallo Cyprino reparauit, et in gremio basilice fecit cortinas duas, ex quibus una maior fundata alba, et alia minor alba rosata.

Fecit autem idem presul in basilica Sancte Dei Genitricis, que appellatur ad Presepe, rosata cum periclysi de fundato, canthara de argento purissimo duo pensantia inibi libras uiginti tres; columnas duas pensantes libras uiginti et unam et uncias quinque. Crucem cum gabatha ex argento mundo, pensantem simul libras quinque; in diaconia uero ipsius Dei genitricis, que appellatur Antiqua, fecit tetrauila alythina ornata in circuitu de quadruplo. Et in oratorio sancti Andree ubi supra uela duo holoserica ornata, ut supra. In titulo ipsius uero Dei genitricis, qui appellatur Callisti, fecit uestem albam holosericam rosatam, habentem in medio tabulam de chrysoclauo cum historia presentationis Domini nostri Iesu Christi, et sancti Simeonis cum periclysi  de Tyrio. Tetrauila rubea alythina quatuor habentia cruces cum gammadiis, et in circuitu periclysin de Tyrio. uelum Tyrium maius, quod pendet ante imaginem cum periclysi de blatthin unum. uela modica rubea alythina cum staurace in medio numero tria, que pendent ante imagines argenteas cum periclysi de blatthin. Cortinam maiorem holosericam in gremio basilice unam, fecit et imagines argenteas deauratas. E quibus unam cum gemmis, arcum argenteum unum cum gammadiis suis. Supra cerostata pharum unum, thuribula duo pensantia simul libra nonaginta quinque et uncias septem. Fecit uero idem presagus antistes beato Petro apostolo calicem aureum diuersis ornatum pretiosis lapidibus, qui precedit per stationes, pensantem libras tredecim. Hic fecit in basilica ipsius apostoli uelum chrysoclauum, quod pendet supra in ingressu uestibuli. Item aliud uelum maius chrysoclauo quod pendet in trabe argentea ante imaginem Saluatoris supra  in ingressu uestibuli. Coronam maiorem ex argento purissimo pensantem libras quinquaginta et tres et uncias octo. Pharum argenteum pendentem infra ipsam coronam pensantem libras uiginti et tres. Item coronas argenteas quatuor pensantes libras quinquaginta et septem. Canistros octo qui pensant simul libras quadraginta.

 Hic uero pro amore et cautela orthodoxe fidei fecit ubi supra scuta argentea duo scripta utraque symbolo, unum quidem litteris Grecis et aliud Latinis, pendentis dextra leuaque super ingressum corporis, pensantia inibi libras nonaginta quatuor et uncias sex. Fecit ubi supra in gremio basilice cortinam maiorem holosericam fundatam unam, ornatam in circuitu de fundato. uelum album holosericum rosatum maius unum, quod pendet in trabe maiore super imagines aureas ornatum in circuitu de fundato. Enimuero supra ad fontes fecit uela serica alba numero nouem ornata in circuitu de fundato.


Hic uero, ubi supra, inuestiuit altare beatissimi Leonis confessoris atque pontificis ex argento mundissimo deaurato pensante simul libras centum et nouem. Item inuestiuit altare beati Gregorii confessoris atque pontificis ex argento mundissimo deaurato pensante undique libras centum uiginti et septem.

Hic uero prefectus a Deo et preclarus pontifex inuestiuit altare beati Pauli apostoli ex argento purissimo,  ac decorauit, quod pensat libras centum quinquaginta quinque; nec non et confessionem ipsius atque faciem altaris inuestitit ex auro purissimo pensante inibi libras centum uiginti et unam et uncias octo. Fecit et supra in ingressu corporis scutum ex argento purissimo in quo orthodoxe fidei symbolum scribi fecit, quod pensat libras triginta et duas. Fecit ubi supra coronas maiores tres ex argento purissimo pensantes libras in unum nonaginta et tres. Fecit autem in basilica cortinam maiorem holosericam de quadruplo et fundato pulcherrimam. Prefatus uero uenerabilis et preclarus pontifex fecit in basilica beati Petri apostoli nutritoris sui super altare maius ciborium cum columnis suis quatuor ex argento purissimo deaurato cum diuersis historiis mire magnitudinis mirifice decoratum, quod pensat libras duas mille septingentas et quatuor et uncias tres. Ciborium uero quod exinde abstulit, posuit super altare maius in basilica Beate Dei Genitricis, que appellatur ad Presepe, et crucem ex argento  puro fecit, et inibi posuit pensantem libras duodecim et uncias tres. Nec non et terrauela rubea alythina quatuor ubi supra fecit, ex quibus unum cum chrysoclauo. Sed et in mausoleo beate Petronille, quod ponitur ad beatum Petrum apostolum, fecit uela alba maiora tria, minora octo ornata in circuitu de fundato. Fecit uero idem preclarus pontifex ante confessionem ipsius apostolorum principis angelos ex argento purissimo dextra leuaque pensantes inibi libras centum quadraginta et sex. Nec non et alios angelos duos ex argento purissimo deauratos, qui stant in trabe maiori super ingressu uestibuli dextra leuaque iuxta imaginem Saluatoris auream pensantes simul libras sexaginta tres, et alios angelos quatuor minores ex argento purissimo deauratos ubi supra dextra leuaque, qui pensant simul libras sexaginta octo. uerum etiam fecit ubi supra columellas ex argento deauratas sex in ingressu uestibuli diuersis depictas historiis, que pensant simul libras centum  quadraginta et septem. Fecit et crucem maiorem ex argento purissimo deauratam, que stat iuxta altare maius, pensantes libras uiginti duas. Fecit uero ubi supra arcum maiorem ex argento mundissimo deaurato supra in ingressu uestibuli, pensantem libras centum triginta et unam et semis.

Fecit uero ubi supra intra confessionem beati Leonis confessoris atque pontificis euangelium ex argento mundissimo deauratum supra in ingressu uestibuli, pensans libras quadraginta octo et semis. Fecit ubi supra columellam unam de argento purissimo pensantem libras decem et septem. Ipse uero a Deo protectus et preclarus pontifex fecit in diaconia beati Archangeli patenam et calicem ex argento purissimo pensantes in unum libras decem.

Hic diuina inspiratione protectus fecit in basilica Saluatoris, que appellatur Constantiniana, ciborium cum columnis suis quatuor ex argento purissimo diuersis depictum historiis cum cancellis et columellis  suis mire magnitudinis et pulchritudinis decoratum, que pensant undique simul libras mille ducentas uiginti septem. uerum etiam et sarta tecta basilice Sancte Dei Genitricis semperque uirginis Marie domine nostre, que appellatur ad Presepe, omnia nouiter restaurauit. Cubicula uero iuxta ecclesiam beati Petri apostolorum principis, que nimia uetustate marcuerant, etiam pene ruitura erant, idem egregius presul a fundamentis firmissimum  ponens edificium in meliorem erexit statum. Fecit et ubi supra iuxta columnam maiorem balncum in superiore positum, constructum in rotundum, mirifice decoratum. Gradus uero in introita eiusdem basilice tam super porticum, quam etiam in atrio, nouiter restaurauit. Fecit et iuxta eosdem gradus, parte dextra atrii, domum a fundamentis mire magnitudinis et pulchritudinis decoratam, in qua ctiam et accubitos collocauit. Fecit et iuxta eamdem domum pro subsidiis Christi pauperum atque peregrinorum balneum a fundamentis mirifice decoratum. Hic autem preclarus antistes diuinitus inspiratus hospitale beato Petro apostolo in loco qui Naumachia dicitur, a fandamentis nouiter construens, diuersa illic domoram edificia decorauit, atque ecclesiam in honore beati Petri principis apostolorum a nouo construxit. In qua etiam sanctorum ecclesie Christi martyrum corpora deferens recondidit, et omnia que in predicto hospitali erant necessaria construxit.


Predia etiam illic urbana uel rustica pro alimoniis Christi pauperum, seu aduenis, uel peregrinis qui ex longinquis regionibus ueniunt, obtulit ad exaltationem sancte Dei Ecclesie et salute populi Romani. Presertim igitur et monasterium sancti Christi primi martyris Stephani, quod appellatur Catagalla [ ] patricia, quod pre nimia uetustate iam emarcuerat atque ex parte corruerat, idem presagus pontifex certamen ponens a fundamentis simul cum oratorio firmum iaciens fundamentum in meliorem erexit statum. Gradus uero per quos ingressus est in ecclesiam beati Petri apostoli a sancto Andrea apostolo, qui uetustate consumpti erant, a nouo refecit.

Pari modo et monasterium beati Martini confessoris atque pontificis, situm ubi supra, quod nimia fuerat uetustate quassatum, pene omne a fundamentis restaurauit. Sarta uero tecta basilice sancti Andree apostoli, quod appellatur Catabarhara [  ] patricia, que per olitana iam fuerant tempora uetustate consumpta, nouiter restaurauit. Simili modo et sarta tecta beate Lucie martyris, que ponitur in Orfea, refecit a nouo. Pariter etiam et sarta tecta beate Balbine martyris, que iam pene ruitura erant, in melius restaurauit. Pari modo et sarta tecta basilice beatorum martyrum Cosme et Damiani site in uia Sacra, mirifice restaurauit. Pariter etiam et sarta tecta basilice sancte Martine martyris site in Tribus Fatis in melius restaurauit.

Nec non igitur et sarta tecta titulo beati Laurentii martyris, qui appellatur Damasi, nouiter restaurauit. Hic uero sanctissimus et preclarus pontifex sarta tecta basilice beati ualentini martyris, sita in uia Flaminia, que iam pre nimia uetustate ruitura erant, prudentissimo studio mirifice a nouo refecit. Quadriporticus uero basilice apostolorum in uia Lata intus et foris omnia sarta tecta ipsarum nouiter reparauit: imo uero et sarta tecta basilice beate Agathe  martyris sita super Suburram, que pre nimia uetustate iam emarcuerant, nouiter reparauit. Hic uero sanctissimus presul fecit in patriarchio Lateranensi oratorium a fundamentis in honore beati archangeli, insigni opere firmissime construens, quod etiam ex musiuo, seu diuersis picturis atque pulcherrimis marmorum metallis diuersis coloribus ornauit undique. Et omnia cimelia tam aurea quamque argentea, uel etiam uela diuersa ibi obtulit. Macronam uero ipsius Lateranensis patriarchii, que extenditur a Campo et ultra imagines apostolorum, que pre nimia uetustate ruiture erant, a fundamentis simul, et sarta tecta, nec non et solarium ab imo usque ad summum nouiter restaurauit, et in melius firmissimis marmoribus strauit, atque cameram ipsius macrone nouiter fecit, et diuersis historiis pictura mirifice decorauit. Hic a Deo protectus uenerabilis et preclarus pontifex fecit in circuitu altaris beati Petri apostoli nutritoris sui tetrauela rubea  holoserica alythina habentia tabulas, seu orbiculos de chrysoclauo diuersis depictos historiis cum stellis de chrysoclauo. Nec non et in medio cruces de chrysoclauo ex margaritis ornatas mire magnitudinis pulchritudinisque decoratas, que in diebus festis ibidem ad decorem mittuntur. Pari modo ut supra et alia tetrauela alba holoserica rosata paschatiles habentia tabulas atque orbiculos de chrysoclauo, nec non et cruces cum chrysoclauo ex margaritis cum periclysi de chrysoclauo. Imo etiam et alia uela modica quatuor ubi supra in singulis columnis de ciborio fecit, habentia tigres de chrysoclauo, et in circuitu ornatas de blatthin. uerum etiam et alia uela modica quatuor eamdem habentia similitudinem in basilica doctoris mundi beati Pauli apostoli in columnis de ciborio posuit.

Predictus uero uenerabilis pontifex sarta tecta basilice beati Agapiti martyris, que ponitur in urbe Prenestina, nec non et sarta tecta alterius basilice iuxta eamdem basilicam site, que iam pre nimia  uetustate ruitura erant, omnia nouiter in melius restaurauit. Pari modo et sarta tecta basilice beati Stephani primi martyris constituta uia Latina milliario tertio, que per multa iam annorum curricula uetustate erant confecta et ruinis proxima, nouiter reparauit. uerum etiam et sarta tecta basilice beati Basilidis martyris, site in Merulana, nouiter restaurauit. Hic a Deo protectus uenerabilis et preclarus pontifex fecit in basilica Saluatoris Domini nostri Iesu Christi, que appellatur Constantiniana, de proprio argento ipsius basilice coronas cum delphinis suis numero quinque, canistros numero triginta quinque, gabathas numero octo, que pensant simul libras ducentas septuaginta et sex. Fecit autem in basilica Sancte Dei Genitricis semperque uirginis Marie domine nostre, que appellatur ad Presepe, cortinam de fundato, et in circuitu ornatam de blatthin, que pendet in porticu super sedem mirifice decoratam. uela promiscua, tam de fundato quam etiam de stauraci,  et quadrapulo ornata in circuitu de blatthin numero quadraginta. Fecit uero ubi supra ante ingressum presepii pharum in modum retis ex argento purissimo cum canistris quinque, pensantia simul libras triginta septem et semis.

Idem uero sanctissimus presul sancti Spiritus illustratione perfusus fecit beato Petro apostolo nutritori suo calicem aureum precipuum tetragonum spanoclystum diuersis ornatum pretiosis lapidibus, pensantem libras triginta et duas. Nec non fecit et patenam auream spanoclystam mire magnitudinis decoratam pensantem libras uiginti quinque et uncias nouem. Fecit in basilica, cuius supra, pharum in modum retis cum canistro, et cruces de argento purissimo, qui pendet sub auro principali. Nec non et alium pharum maiorem in modum retis cum canistris uiginti pendentem sub trabem maiorem argenteam ad ornatum sancte Dei ecclesie, qui pensat inibi libras duo mille centum quatuor et uncias septem.  Hic fecit in basilica doctoris mundi beati Pauli apostoli crucifixum ex argento purissimo mire magnitudinis decoratum, pensantem libras quinquaginta duas. uerum etiam fecit ibi supra tetrauela alba holoserica rosata, ex quibus unum habens in medio crucem de chrysoclauo, et gammadias de chrysoclauo. Nec non etiam uela alba holoserica numero nouem ornata in circuitu de Tyrio. Fecit ibi super gabathas fundatas interrasiles ex argento purissimo numero octo, que pendent in pharo ereo in medio basilice, pensantes inibi libras quatuordecim.

Ingressum uero corporis idem presul ex marmoribus candidis miro decore ornauit, aique regias ereas ibidem posuit. Super columnas uero marmoreas, que stant in circuitu altaris ipsius doctoris mundi, ubi trabes quondam lignee posite fuerant, etiam nimia uetustate emarcuerant, hic sacer antistes super ipsas columnas lilios poni fecit, et super ipsos lilios ex metallis marmoreis platonias posuit, diuersisque  picturis mire magnitudinis opus decorauit. Nec non ubi supra fecit uela Alexandrina maiora numero quinque, que pendent super regias maiores in ingressu basilice mirifice decorata.

Hic uero sanctissimus et preclarus pontifex fecit in basilica Sancte Dei Genitricis semperque uirginis Marie domine nostre ad Presepe tetrauela alba holoserica rosata mirifice decorata. Fecit uero ubi supra intra presepium uestem albam holosericam rosatam ornatam in circuitu de chrysoclauo, et in medio habentem crucem cum orbiculis de chrysoclauo uela alba holoserica rosata numero quatuor ornata in circuitu de Tyrio. In diaconia uero ipsius Dei genitricis, que appellatur Dominica, fecit uestem albam holosericam resatam habentem in medio tabulam de Tyrio cum historia crucifixi. Nec non et rotas de chrysoclauo ornatas in circuitu de quadrapulo. Fecit ubi supra cortinam fandatam ornatam in circuitu de blatthin. In diaconia uero ipsius Dei genitricis, que  appellatur Cosmedin, fecit uestem albam holosericam cum tabula de chrysoclauo habentem historiam Dominice resurrectiones et in circuitu listam de chrysoclauo. Fecit ad sanctam Mariam ad Martyres uestem albam holosericam rosatam cum tabula de Tyrio habentem historiam crucifixi, et rotam de chrysoclauo ornatam in circuitu de Tyrio. uestem etiam in diaconia iam dicte Dei genitricis positam foris portam beati Petri apostoli fecit uestem de Tyrio mirifice decoratam. Hic uero uenerabilis et preclarus pontifex fecit in basilica beati Petri apostoli nutritoris sui canistros interrasiles ex argento purissimo, tam in quadriporticu, quamque in gremio basilice, numero uiginti duo, pensantes simul libras centum uiginti quinque. Gabathas fundatas signochristas, que pendent in quadriporticu, in pharo ereo, in medio basilice, numero quadraginta et octo pensantes simul libras centum et unam et semis. Phara argentea tria, que stant super trahes argenteas, pensantia libras nonaginta et tres. Arcus argenteos duos  pensantes libras quadraginta et unam et uncias octo. uela de blatthin maiora, que pendent per trabes argenteas dextra leuaque presbyterii. Nec non et in circuitu sedis numero triginta ornata in circuitu de quadrapulo.

uala modica de fundato numero quadraginta et septem ornata in circuitu de blatthin Byzanteo, et inuestita de blatthin Neapolitano. Nec non et in gremio basilice fecit cortinam maiorem Alexandrinam mire magnitudinis et pulchritudinis decoratam, ornatam in circuitu de Tyrio.

uela alba modica holoserica rosata numero uiginti quinque ornata in circuitu de blaubin, ex quibus unum ornatum de stauraci. Super altare uero beati Andree, ubi supra, fecit uestem albam holosericam rosatam cum tabula de chrysoclauo, habentem historiam Dominice resurrectionis, et in circuitu listam de chrysoclauo. uerum etiam et super altare beate Petronille fecit uestem albam holosericam  rosatam cum tabula de chiysoclauo, habentem historiam Dominice resurrectionis, et in circuitu eius listam de chrysoclauo. Pari modo et in oratorio sancte Dei genitricis, ubi supra, in mediana fecit uestem albam holosericam rosatam habentem in medio crucem de chrysoclauo, et in circuitu ornatam de Tyrio. In oratorio uero ipsius Dei genitricis, ubi supra, quod dicitur domni Pauli pape, uestem albam holosericam ornatam in circuitu de mizilo. Nec non et in monasterio sancti Martini, ubi supra, fecit uestem albam holosericam rosatam, habentem in medio crucem de chrysoclauo cum periclysi de Tyrio. Hic fecit in basilica apostolorum uia Lata super altare maius uestem albam holosericam rosatam habentem in medio tabulam de stauraci cum historia Dominice resarrectionis, et in circuitu uestem de chrysoclauo. Nec non et orbiculos de chrysoclauo cum periclysi de Tyrio. Tetrauela modica rubea ornata in circuitu de fundato, ex  quibus unum cum chrysoclauo. uela modica rubea Alexandrina duo ornata in circuitu de stauraci. Et in gremio hasilice, ubi supra, fecit cortinam maiorem de fundato mirifice decoratam, ornatam in circuitu de Tyrio, et in medio cruces de Tyrio.

Hic uero egregius presul fecit in titulo sancte Sabine martyris super altari maiori uestem albam holosericam rosatam habentem in medio tabulam de stauraci cum historia Dominice resurrectionis, et in circuitu listam de chrysoclauo. Pari modo et in titulo sancte Susanne martyris super altari maiori uestem albam fecit holosericam rosatam habentem in medio tabulam de chrysoclauo cum historia Dominice resurrectionis, et in circuitu listam de chrysoclauo. Fecit autem in basilica sancti Stephani primi martyris in Celio monte uestem albam holosericam rosatam habentem in medio tabulam de stauraci cum historia Dominice resurrectionis, et crucem de chrysoclauo. Nec non et in diaconia beati Georgii martyris super altari  maiori fecit uestem albam holosericam rosatam habentem in medio tabulam de stauraci cum historia crucifixi ornatam de Tyrio, et rosas de chrysoclauo. Ipse uero a Deo protectus uenerabilis et preclarus pontifex fecit in basilica sancte Dei genitricis, que appellatur ad Presepe, ob nimium amorem ipsius domine nostre pharum ex argento purissimo cum lucerna, et cereapto [cerapto] suo, pensantia simul libras quadraginta et semis.

Et hoc constituit eius beatitudo, ut Dominicorum diebus, uel in sanctis solemnitatibus iuxta lectorium consisteret, et ad legendum sacras lectiones luminis splendore fulgeret. Et in ecclesia beati Petri apostoli pari modo fecit pharum ex argento purissimo deaurato mire pulchritudinis decoratum cum lucerna, et cereapto suo, que pensant simul libras nonaginta et semis. Enimuero, ubi supra ad beatum Petrum apostolum sub ipsa imagine Saluatoris Domini nostri Iesu Christi crucifixi in modum fecit coronam ex  argento purissimo, et ibidem ob ipsius Domini nostri Iesu Christi amorem pro luminariorum splendore posuit pensantem libras . . . .

Basilica uero beati Apollinaris atque martyris pontificis, que fundata est iuxta ciuitatem Rauennam, cuius trabes pre nimia uetustate de annorum curriculis, et olitanis temporibus nimis emarcuerant, iamque pene ruiture in tempore illo erant, idem uenerabilis pater diuinitus inspiratus, misit illuc, et per solertissimam ac prouidam curam suam omnia sarta tecta ipsius ecclesie simul cum quadriporticis suis nouiter ac firmiter restaurauit, et in meliorem reduxit statum; super altare uero ipsius sacre basilice ob honorem omnipotentis Dei, et beati Petri apostoli, de cuius donis ac datis fecit uestem sericam rosatam habentem in medio crucem de chrysoclauo cum orbiculis, et rotas sericas habentes historias annuntiationis, seu natalis Domini nostri Iesu Christi, atque passionem, et resurrectionem; nec non et in celos ascensionem,  atque pentecosten, ornatas in circuitu simili modo, sicut et uestem de chrysoclauo. Sed et canistrum ex argeato purissimo inibi fecit cum catenulis suis pensans libras quindecim. Episcopium uero Albanense simul cum ecclesia, que in nomine beati Pancratii fundata est, per quamdam negligentiam uel incuriam, per submissiones diabolicas, post matutinas laudes exusta, a fundamentis usque ad summum tectum combustum est. Sed clementissimus et solertissimus pontifex, Deo aspirante, ex sancti Spiritus illustratione firmum iaciens fundamentum mirum ia modum iam prefatam ecclesiam nouiter restaurauit, et simul cum sartis tectis Deo iuuante ad meliorem deduxit statum.

Et ut uerus amator Dei et cultor sanctarum Dei ecclesiarum, fecit super altari maiori predicte ecclesie uestes duas, ex quibus unam cum rotis maioribus habentem gryphes, ornatam in circuitu de fundato, et tetrauela serica alythina ornata de Tyrio  optimo in circuitu eiusdem altaris fecit numero quatuor. uerum etiam et in ecclesia beati Petri apostoli ubi supra fecit uestem rosatam habentem historiam Domini nostri Iesu Christi, quando extendit manus et apprehendit beatum Petrum apostolum de fluctibus maris.

Idem beatissimus uero et preclarus pontifex fecit in basilica sancti Cyriaci uestem albam holosericam habentem in gyro periclysin de fundato, et in medio historiam resurrectionis, et in circuitu altaris tetrauela alba habentia periclysin de Tyrio. Fecit autem et in titulo sancti uitalis uestem albam holosericam habentem periclysin de fundato, et in medio historiam resurrectionis; nec non et in diaconia sancti Archangeli posuit uestem albam holosericam habentem periclysin de Tyrio, et in medio historiam ascensionis. Item ipsum super altare sancti Abbacyri similem uestem obtulit.

Porro in diaconia sancte Agathe martyris fecit ipse sanctissimus pontifex uestem albam holosericam  habentem in Tyrio, et in medio historiam resurrectionis. uerum etiam et in titulo Pammachii super altare sanctorum Ioannis et Pauli fecit uestem albam holosericam ornatam in gyro de fundato habentem historiam crucifixi, ascensionis et pentecostes. Pariter et in ecclesia beati Clementis martyris atque pontificis, fecit uestem albam cum chrysoclauo habentem historiam resurrectionis, seu ascensionis, necnon et pentecosten.

Imo et in ecclesia sancti Cyriaci posita uia Ostiensi fecit uela e quadruplo numero quinque, habentia historiam Saluatoris uocantis discipulos de naui. Et super sanctum altare ipsius martyris posuit uestem de fundato.

Ipse autem a Deo protectus et preclarus pontifex fecit in basilica Sancte Dei Genitricis, semperque uirginis Marie domine nostre ad presepe coronas argenteas, et delphinos suos duodecim, que pensant libras centum duas et uncias nouem.  Sed et phara canthara argentea cum delphinis suis fecit numero septem pensantia libras octuaginta quinque et semis. Idem uero beatissimus presul fecit in basilica beati Petri apostoli nutritoris sui ante presbyterium pharum uolubilem ex argento purissimo cum coronis et crucibus, pensantem inibi libras triginta quinque, et uncias sex. uerum etiam idipsum deorsum, ubi sacratissimum corpus ipsius principis apostolorum requiescit, renouauit imaginem auream habentem uultum Saluatoris Domini nostri Iesu Christi, ac sancte Dei Genitricis Marie domine nostre, et beatorum apostolorum Petri et Pauli, atque Andree, nec non et beate Petronille martyris, ubi et addidit auri obryzi libras uiginti unam et uncias tres.

Imo uero ubi supra ante sanctum Andream inuestiuit  altare beati Martini confessoris Christi ex argento purissimo deaurato, ex transmisso quondam [ex terra quondam] Fridigisii abbatis, quod pensat undique libras septemdecim, et semis.

Fecit autem et in basilica beati Pauli apostoli doctoris mundi gentium phara canthara ex argento purissimo cum delphinis suis numero quinque, pensantia libras sexaginta septem et uncias quatuor.

Hic a Deo inspiratus uenerabilis et preclarus pontifex conspiciens ecclesiam beatorum martyrum Nerei et Achillei pre nimia iam uetustate deficere, atque aquarum inundantia repleri, iuxta eamdem ecclesiam nouiter a fundamentis in loco superiore ecclesiam construxit mire magnitudinis et pulchritudinis decoratam. In qua etiam hec obtulit dona: canistros ex argento numero sex pensantes simul libras quindecim. Ciborium ex argento purissimo pensans libras ducentas et quindecim. Calicem et patenam ex argento purissimo deauratos pensantes libras duodecim et uncias decem. Regnum super  altare ex auro purissimo diuersis ornatum pretiosis lapidibus pensans libras duas et uncias sex. uestes duas, ex quibus unam albam holosericam habentem historias Dominice natiuitatis, seu resurrectionis, ascensionis, atque pentecostes, ornatam in circuitu de chrysoclauo, et aliam de Tyrio. Idem uero fecit in basilica Beate Dei Genitricis ad presepe regnum ex auro purissimo spanoclysto diuersis in circuitu de chrysoclauo pretiosis ornatum lapidibus pensans libras quatuor et uncias septem. Fecit uero communicales ex argento purissimo per singulas regiones, qui precederent per stationes per manus acolytorum numero uiginti quatuor pensantes simul libras . . . . Pari modo et in basilica beati apostoli fautoris sui regnum ex auro purissimo diuersis pretiosis onatum lapidibus pensans libras septem. Fecit etiam in diaconia sanctorum Nerei et Achillei uela promiscua holoserica numero . . . .

Sarta tecta beati Agapiti martyris sita iuxta basilicam  beati Laurentii martyris foris murum, quia iam pre nimia uetustate emarcuerant, nouiter restaurauit. Imo uero et in titulo beate Prudentiane fecit uestem albam holosericam ornatam in circuitu de Tyrio.

Qui beatissimus pontifex postquam sedem Romanam et apostolicam annos uiginti, menses quinque, et dies sexdecim gloriosissime rexit,  ex hac luce subtractus ad eternam migrauit requiem. Fecit autem ordinationes tres per mensem Martium, presbyteros triginta, diaconos undecim, episcopos per diuersa loca numero centum sex et uiginti. Sepultus uero est in basilica beati Petri apostoli pridie Idus Iunias, indictione nona, et cessauit episcopatus dies decem.





S. LEONIS III EPISTOLAE.





EPISTOLA PRIMA. KENULFI REGIS MERCIORUM AD LEONEM PAPAM III. Pro archiepiscopatu Lichefeldensi abolendo, restituendaque Dorobernensis Ecclesie dignitate, quam Adrianus papa I et rex Offa dissecuerant.

Domino beatissimo et uere amantissimo Leoni sancte et apostolice sedis Romano pontifici, Kenulphus gratia Dei rex Merciorum, cum episcopis, ducibus, et omni sub nostra ditione dignitatis gradu, sincerissime dilectionis in Christo salutem.


Gratias omnipotenti Deo semper agimus, qui Ecclesiam suo pretioso sanguine acquisitam, inter diuersas mundi huius procellas, nouis semper, prioribus ad uitam sumptis, suescit ducibus ad portum salutis attrahere, eamque noua luce infundere, quatenus nullo sit tenebrarum errore fuscata, sed uiam ueritatis inoffenso pede gradiatur. Unde merito omnis per orbem exsultat Ecclesia, quia cum omnium uerus remunerator bonorum gloriosissimum gregis sui pastorem Adrianum perpetuo remunerandum  super ethera duxisset, suis tamen ouibus pia crexit prouidentia premium, qui scit ouile Dominicum ad caulas, non inferius uite agitare. Nos quoque merito, quos extremitas orbis tenet, eodem modo pre ceteris gloriamur, quod illius sublimitas nostra salus, illius prosperitas nobis perennis exsultatio, quia unde tibi apostolica dignitas, inde nobis fidei ueritas innotuit. Quapropter opportunum arbitror tuis sanctis iussionibus aurem obedientie nostre humiliter inclinari, et que tue pietati rite nobis sequenda uideantur toto nisu implenda, que uero rationi contraria deprehensa fuerint, citius declinanda ac interim a nobis omnimodo resecanda.

Sed modo ego Kenulphus gratia Dei rex excellentiam tuam humiliter exoro, ut te sine offensione animi  uestri de profectu nostro, ut optamus, liceat alloqui, quatenus in gremium me pietatis tue tranquilla pace percipias, et quem meritorum nulla facultas erigit, larga benedictionis tue ubertas ad plebem suam regendam locupletet, ut una mecum gentem quam uestra apostolica auctoritas fidei rudimentis imbuit, per intercessionem tuam contra impetus exterorum Omnipotens erigat, et per se regnum quod ipse Deus dedit nobis, dilatare dignetur. Hanc benedictionem omnes qui ante me sceptro prefuere Merciorum, meruerunt ab antecessoribus tuis adipisci; hanc ipse humilis peto, et a uobis, o sanctissime, impetrare cupio, quatenus in primis adoptionis sorte me tibi filium suscipias, sicut te in patris persona diligo, et totis obedientie uiribus  semper amplector. Decet enim inter tantas personas fides sancta seruari et inuiolata caritas custodiri; quia paterna pietas filiorum felicitas in Deo esse credenda est, secundum illud Ezechie: Pater filiis notam faciet ueritatem tuam, Domine. In quibus uerbis te, amande genitor, imploro, ut filio tuo tametsi indigno ueritatem Domini tuis uerbis sacrosanctis notam facere non deneges, ut per tuam sanam eruditionem, Deo adiuuante, ad melioris uite propositum merear peruenire.

Quin etiam, dulcissime, cum omnibus episcopis nostris et cuiuscunque apud nos dignitatis persona deprecor, ut nobis de multimodis inquisitionibus, super quibus maximam subtilitatem uestram dignum duximus perquirere, benigne respondeas, ne sanctorum  traditio Patrum et ab illis tradita nobis, regula quasi incognita per aliquid uitietur in nobis, sed sermo tuus directus nobis in caritate et mansuetudine ueniat, ut per Dei misericordiam profuturum in nobis perficiat fructum. primum namque est quod pontifices nostri ac peritissimi quique in nobis dicunt, quod contra canones et apostolica statuta, que nobis a patre beatissimo Gregorio dirigente statuta sunt, sicut uos scitis, auctoritas Dorobernensis metropolitani in duas scinditur parochias, cuius, eodem patre mandante, ditioni subiacere debent episcopi duodecim, sicut per Ecclesias nostras legitur in epistola, quam fratri et cepiscopo Augustino direxit, de  duobus Londonie et Eborace metropolitanis episcopis, quam etiam apud uos haberi non dubitamus. Sed ipse primum pontificialis apex, qui tunc Londonie sub honore et ornamento pallii fuerat conscriptus, pro eo Dorobernensi oblatus est atque concessus. Nam quia beate recordationis Augustinus, qui uerbum Dei, imperante beato Gregorio, Anglorum genti ministrabat, et gloriosissime Ecclesiis prefuit [a 1Kb] Saxonie, in eadem ciuitate diem obiit, et corpus illius in ecclesia beati Petri apostolorum principis, quam successor eius sanctus Laurentius sacrauit, conditum fuisset, uisum est cunctis gentis nostre sapientibus, quatenus in illa ciuitate metropolitanus honor haberetur, ubi corpus eius pausat qui his partibus fidei ueritatem inseruit. Cuius itaque,  sicut uos scitis, dignitatis honorem primum rex Offa, propter inimicitiam cum uenerabili Lamberto et gente Cantuariorum acceptam, auertere, et in duas parochias dissipare nisus, et piissimus cepiscopus et antecessor uester Adrianus rogatu predicti regis facere cepit, quod prius nemo presumpsit, et Merciorum presulem pallio extulit. Neutrum tamen ex his culpamus, quos Christus. ut credimus, eterna uictoria triumphat.

Sed tamen excellentiam uestram humiles exoramus, quibus a Deo merito sapientie clauis collata est, ut super hac causa cum sapientibus uestris queratis, et quidquid uobis uideatur, nobis postea seruandum rescribere dignemini, ne tunica Christi inconsutilis alicuius inter nos dissensionis schisma patiatur; sed  per uestram sanam doctrinam, ut desideramus, ad uere pacis unitatem dirigatur. Magna enim humilitate simul et dilectione hec tibi scripsimus, papa beatissime, clementiam tuam profusius precantes, quatenus ad ea que a nobis necessario explicita sunt, benigne et iaste respondeas.

Sed et illam epistolam, quam Atheraldus archiepiscopus coram cunctis prouincialibus episcopis nostris multiplicius de suis ac totius Britannie causis et necessitatibus tibi scripsit, pio amore perscrutari digneris, et quidquid de rebus que in ea scripta sunt fidei normula poscat, pagina nobis ueritatis patefacere memineris. Ergo preterito anno legationem meam etiam et episcoporum per Wadan abbatem misimus: ac ille accipiens legationem illam segniter,  imo insipienter deduxit. Sed modo tibi munus modicum amoris gratia per Brine presbyterum, et Fildas, et Ceolberth ministros meos, pater amande, mitto: quod est centum et uiginti mancusas cum litteris, precans te ut benigne suscipias, et benedictionem tuam nobis donare digneris. Omnipotens Deus te longeuo tempore ad laudem sue sancte Ecclesie custodiat incolumem.



EPISTOLA II. LEONIS PAPAE III AD KENULFUM REGEM MERCIORUM. Respondet superiori, et petita omnia lubens concedit.

Domino excellentissimo filio Kenulpho regi Merciorum prouincie Saxonie Leo papa


ueniens ad sanctissima limina beatorum apostolorum Petri et Pauli, tam orationis uota fideliter soluens quam nostre sedi apostolice causam sui sacerdotii suggerens, reuerendissimus et sanctissimus frater noster Atheraldus archiepiscopus Dorobernensis Ecclesie nobis obtulit uestre regalis excellentie syllabas, quibus in duabus epistolis a uobis directis, plenis fidei recte, magnam humilitatem uestram reperientes, omnipotenti Deo referimus grates, qui uestram prudentissimam excellentiam in omnibus ornauit ac decorauit erga beatum Petrum apostolorum principem, et nobiscum habere dilectionem, et in omnibus apostolicis humiliter consentire censuris. Porro in una ex illis epistolis reperimus qualiter gratiam nostre apostolice functionis,  si iuxta fuissetis, animam uestram pro nobis posuissetis benigne, imo et nostre prosperitati multum in Domino congaudeatis; et cum nostre dulcissime admonitionis littere ad uestre unanimitatis perueniunt aures, cum omni suauitate et cordis gaudio spiritali, quasi filii paternum munus suscipere fatemini. Fatebatur uero et hoc, quod aliquantulam ex uestra facultate benedictionem nobis offerri demandastis centum et uiginti mancusas, quas cum magno amore pro anime uestre salute suscepimus.

Et predictus archiepiscopus cum suis sociis honorifice ac benigne a nobis susceptus est, et adiuuari eum in suis necessitatibus libenter fecimus. Interea credentes uestre prudentissime excellentie, ubi ferebatur in ipsis tuis regalibus apicibus quod nostris  apostolicis sanctionibus nullus Christianus contraire presumit, ideo totis nisibus nostris ea que tuo regno expediunt emittere atque predicare conamur, ut ea que nobis prefatus frater noster Atheraldus archiepiscopus, seu tota synodus euangelice et apostolice doctrine sanctorumque Patrum, nec non predecessorum nostrorum sanctorum pontificum, canonica censura predicante, uestre regali excellentie, seu cunctis principibus gentis uestre et uniuerso populo Dei edisserit, nequaquam in orthodoxa eorum doctrina quidpiam resistere debeatis, Domino ac redemptore nostro in Euangelio dicente, ubi ait: Qui uos recipit, me recipit; et qui recipit prophetam in nomine prophete, mercedem prophete accipiat . Quanto magis pro ipso sepe domino  archiepiscopo quem nobis ualde nimisque collaudastis, sicuti et est; uidelicet clarissimus atque peritissimus, et quia illum scitis prudentem et bonis ornatum moribus, Deoque et hominibus dignum, ecce, fili dulcissime et amantissime atque prestantissime rex bone, in his tuis assertionibus collaudamus Deum omnipotentem, qui talem uobis demonstrauit  antistitem, qui, sicut uerus pastor, indicere uerbis secundum doctrinam sanctarum Scripturarum dignam penitentiam ualeat, et eruere qui sub ditione sacerdotali eius existunt animas eorum ex inferno inferiori, et ab igne inexstinguibili deducens eos, et introducens in portum salutis, et offerre pro illis hostiam dignam et immaculatam in conspectu diuine maiestatis omnipotenti Deo. Et quia multum nobis prenominatus archiepiscopus in omni sanctitate sua et uite conuersatione ultro citroque placuit, ualde nimis ei credentes, ex auctoritate ei beati Petri apostolorum principis, cuius uel immeriti uices gerimus, talem prebuimus presulatum, ut si quisquam ex subiectis suis, tam regibus et principibus quam uniuerso populo, transgressus fuerit Dominica  mandata, excommunicet eum usquedum peniteat, et si impenitens fuerit, sit uobis sicut ethnicus et publicanus .

De Atheraldo uero iam facto archiepiscopo Dorobernensis Ecclesie, sicut a nobis poposcit uestrorum presulum excellentia, ut ei iustitiam faceremus de ipsis diecesibus suis, tam episcoporum quam monasteriorum, quibus illicite, ut cognouistis, exspoliatus est, et a uenerabili sede eius, quas dudum tenuit, ablate sunt, nos per omnia enucleatius trutinantes, in sacro scrinio nostro reperimus sanctum Gregorium predecessorem nostrum in integro ipsam parochiam numero duodecim beato Augustino syncello suo archiepiscopo tradidisse, et confirmasse episcopos consecrandi. Unde et nos, ueritate ipsa  reperta, ordinationes, seu confirmationes nostra apostolica auctoritate illi in integro, sicut antiquitus fueruat, constituentes reddidimus, et priuilegium confirmationis secundum sacrorum canonum censuram Ecclesie sue obseruandum tradidimus.



EPISTOLA III. AD CAROLUM MAGNUM. De priuilegio capelle in Eresburg

Leo seruus seruorum Dei Carolo magno [regi Francorum] Romanorum imperatori.

Pie tue petitioni per omnia congaudentes, quod iubes annuere non tardamus. Igitur hunc montem Eresburg, quem expugnatum cum tota Saxonia Deo obtulisti [a 1Kb] , et per nos beato Petro consecrasti, liberum ab humana potestate esse, ut fratrum inibi ad  Christi seruitium adunatorum ditioni tantummodo parere censemus. Qui ne aliquid in hoc impedimenti patiantur, neue regni uestri inuasoribus aliqua rebellandi fiducia preparetur, sub anathemate, sancti Petri auctoritate interdicimus ne quis unquam bellica in ipso monte presidia collocare, aut per te collata predia, aut decimas circa montem per duas  Saxonicas rastas quas illuc delegasti, audeat diripere. Hec conseruantibus sit pax a Deo Patre: infringentibus excommunicatio et a beatorum collegio sit separatio in eternum.

Data Eresburg per manus bibliothecarii et cancellarii Ecclesie Romane uII Kal. Ianuarias, anno Domini . . . . Leonis III 4, indict. 7 [octaua], die dedicationis capelle in Eresburg.



EPISTOLA Iu. AD EUMDEM CAROLUM MAGNUM. De accusatoribus.

 [a 1Kb]



EPISTOLA u. AD EUMDEM.  Qualiter Sicilienses cum Saracenis pactum fecerunt, et captiui redditi.





EPISTOLA uI. AD EUMDEM. De occisione Maurorum in Grecos.





EPISTOLA uII. AD EUMDEM. De iniquo consilio facto.





EPISTOLA uIII. AD EUMDEM. Gratiarum actionis.






EPISTOLA IX. AD EUMDEM. De beneficiis acceptis.





EPISTOLA X. AD EUMDEM. Questiones soluende.





EPISTOLA XI. AD EUMDEM. Intercessiones et cetera.





EPISTOLA XII. AD EUMDEM. Qualiter quidam episcopus exsul inuentus.





EPISTOLA XIII. AD EUMDEM. Qualiter missi iustitiam facturi damnum fecerunt.





EPISTOLA XIu. AD RICULPHUM EPISCOPUM MOGUNTINUM. Gratias agit de muneribus ab eo missis; mittit uicissim reliquias sancti Cesarii, quas postulabat.
[b 2Kb]

Leo episcopus seruus seruorum Dei reuerendissimo et sanctissimo Riculpho episcopo.


Cum ad limina beatorum principum apostolorum Bernharius uenerabilis episcopus una cum Adalhardo religioso abbate, missi filii nostri domini Caroli serenissimi imperatoris, coniunxissent, et omnia prospera ac salubria de predicto filio nostro, seu de eius sublimissima prole, uel omnibus fidelibus suis nobis nuntiassent, immensas omnipotenti Dei gratiarum actiones retulimus. Interea obtulit nobis prelatus Bernharius episcopus sanctitatis uestre pulcherrimum munus et litteras. Quas uero litteras relegentes, gratias reuerende almitati uestre retulimus, quia nostri esse memores in uestris Deo acceptis orationibus non pretermittitis. De tantis autem muneribus, quibus nos assidue pro amore B. Petri apostoli ditatis, credimus in omnipotetem Deum,  quia dignam retributionem hic et in futuro ab ipso clauigero regni celestis percipietis. De reliquiis uero sancti Cesarii, sicut petistis, per eumdem Bernharium uenerabilem episcopum sanctitati uestre direximus.



EPISTOLA Xu. SEU SYMBOLUM ORTHOPOXAE FIDEI LEONIS PAPAE.

Leo episcopus, seruus seruorum Dei, omnibus orientalibus Ecclesiis.

Hoc symbolum orthodoxe fidei uobis mittimus, ut tam uos quam omnis mundus secundum Romanam sanctam catholicam et apostolicam Ecclesiam rectam et inuiolatam teneatis fidem. Credimus sanctam Trinitatem, id est, Patrem, Filium, et Spiritum sanctum, unum Deum omnipotentem, unius substantie,  unius essentie, unius potestatis, creatorem omnium creaturarum, a quo omnia, per quem omnia, in quo omnia: Patrem a seipso, non ab alio; Filium a Patre genitum, Deum uerum de Deo uero, lumen uerum de lumine uero, non tamen duo lumina, sed unum lumen; Spiritum sanctum a Patre et a Filio equaliter procedentem, consubstantialem, ceternum Patri et Filio. Pater plenus Deus in se, Filius plenus Deus a Patre genitus, Spiritus sanctus plenus Deus a Patre et Filio procedens. Non tamen tres Deos dicimus, sed unum Deum omnipotentem, eternum, inuisibilem, iucommutabilem, qui totus est ubique presens, non per partes diuisus, sed totus in omnibus, non localiter, sed personaliter, qui sine commutatione sui mutabilia creauit et creata gubernat,  semper manens id quod est, cui nichil accidens esse poterit, quia simplici diuinitatis nature nichil addi uel minui potest, quia semper quod est, cui semper primum est, cui sempiternum est, cui idem est esse, uiuere, et intelligere. Et hec tria unus Deus. Hec tria idem Deus et Dominus, uera et sempiterna trinitas in personis, uera et sempiterna unitas in substantia, quia una est substantia Pater et Filius et Spiritus sanctus. Hec uero sancta Trinitas nichil est in tribus personis simul nominatis quam in una qualibet persona semel dicta, quoniam unaqueque persona plena est substantia in se, non tamen tres substantie, sed unus Deus, una substantia, una essentia, una eternitas, una magnitudo, una bonitas, Pater et Filius et Spiritus sanctus. Nec aliud est Pater  in natura quam Filius uel Spiritus sanctus, nec aliud Filius et Spiritus sanctus quam Pater in natura, quibus est una natura. Sed alius est Pater in persona, alius Filius in persona, alius Spiritus sanctus in persona. In Patre eternitas, in Filio equalitas, in Spiritu sancto eternitatis equalitatisque connexio. Unum omnes in substantia et essentia, omnipotentia, et diuinitate. Sicut enim eadem sancta Trinitas inseparabilis est in substantia, ita inseparabilis est in operibus, quamuis opera Dei quibusdam personis specialiter conueniant, sicut Patri uox illa que de celo sonuit super Christum baptizatum, et ad Filii personam humanitatis tantummodo pertinet susceptio, et Spiritus sancti persone proprie congruit illa columba, in cuius specie  idem Spiritus sanctus descendit super eumdem Filium secundum hominem baptizatum. Tamen absque omni dubitatione illam uocem et illam columbam in Christi humanitatem tota sancta Trinitas operata est, cuius opera inseparabilia sunt. Credimus eumdem Filium Dei uerbum eternaliter natum de Patre, consubstantialem Patri per omnia, temporaliter natum de Spiritu sancto et Maria uirgine, duas habentem natiuitates, unam ex Patre eternam, alteram ex matre temporalem; qui etiam Filius Dei, sue carnis conceptione conceptus est et sue carnis natiuitate natus. Deum uerum confitemur conceptum et Deum uerum natum, eumdem uerum Deum uerum hominem unam Christum Filium Dei unigenitum, per primum et  perfectum in duabus naturis in unius persone singularitate impassibilem et passibilem, mortalem atque immortalem, crucifixum in infirmitate nostra, eumdemque semper uiuentem in uirtute sua, qui mortuus est carnis sue morte et sepultus, atque ab inferis, damnato et spoliato principe totius iniquitatis, rediens tertia die resurrexit, atque cum triumpho glorie uidentibus discipulis celum ascendit, sedens in dextera Patris, id est, maiestate diuinitatis, inde iam uenturus iudicare uiuos et mortuos, quem impii iudicantem uidebunt in ea forma qua crucifixus est, non in ea humilitate qua iniuste iudicatus est, sed in ea claritate qua iuste iudicaturus est mundum; cuius maiestatis uisio eterna est omnium sanctorum beatitudo. Qui secundum hanc fidem rectam non crediderit,  hunc damnat sancta, catholica et apostolica Ecclesia, que fundata est ab ipso Iesu Christo Domino nostro, cui est gloria in secula. Amen.



EPISTOLA XuI. AD ATHELARDUM ARCIHEPISCOPUM DOROBERNENSEM. Mittit pallium, et primatem totius Anglie agnoscit.

Leo episcopus, seruus seruorum Dei, Athelardo archiepiscopo Dorobernensis Ecclesie in perpetuum.

Pontificali discretioni precipue congruit presulibus Ecclesiarum, secundum eorum irreprehensibilem fidem, audientiam prebere, et eorum que per beatum Petrum principem apostolorum et nos gerere desiderauerint, que canonicis non refragantur sanctionibus, effectum concedere. Ut cum  id quod desiderant, obtinuerint, flagrantiores erga eorum religionis amorem existant. Exhortanda itaque nobis uisa est ac precanda tua fraterna almitas pro diecesibus Anglie sibi commissis, uidelicet episcoporum, seu monasteriorum tam monachorum quam clericorum et puellarum; que sicut ab olitanis temporibus tua Ecclesia tenuit, ut in sacro scrinio nostro requisita cognouimus, ita tibi tuisque successoribus tenenda confirmamus. Omnes Anglorum Ecclesias sanctus ac egregius predicator papa Gregorius ordinauit atque catholice confirmauit beato Augustino archiepiscopo, sincello suo subiectas fore in euum per sacrum usum pallii; et ideo tibi scribimus ex auctoritate beati Petri apostolorum principis, cui a Domino Deo potestas data est,  dicente: Quia tu es Petrus, et super hanc petram edificabo Ecclesiam meam, et porte inferi non preualebunt aduersus eam. Et tibi dabo claues regni celorum; et quodcunque ligaueris super terram, erit ligatum et in celis; et quodcunque solueris super terram, erit solutum et in celis . Imo et secundum institutam sanctorum canonum censuram, licet immeriti eiusdem beati Petri, clauigeri regni celorum, uicem gerentes, tibi, Athelarde, tuisque successoribus omnes Anglorum Ecclesias, sicut a priscis temporibus fuerunt, in perpetuum in ipsa tua metropolitana sede, per subiectionis cognitionem, eas irrefragabiliter iure esse concedimus detinendas. Si quis uero, quod non optamus,  contra hanc nostre diffinitionis uel apostolici priuilegii auctoritatem uenire tentauerit, ex auctoritate apostolica statuimus, ut, si archiepiscopus uel episcopus fuerit, ex ordine presulatus sit deiectus; similiter presbyter uel diaconus aut alius quilibet minister sacri ministerii si fuerit, ab ordine sit depositus; si autem ex numero laicorum fuerit, tam rex quam princeps, aut quelibet magna siue parua persona, a sacre communionis participatione se nouerit alienum. Hanc priuilegii paginam, auctoritate beati Petri apostolorum principis, cuius ministerio fungimur, tibi, Athelarde, tuisque successoribus in perpetuum concedimus obtinendam. Ad cuius firmitatem manibus nostris subscriptionem impressimus, illamque nomine nostro signari mandauimus. Quam  etiam a Sergio scriniario nostro scribi precepimus mense Ianuario. Dat. Xu Kal. Februarii per manum Eustachii, primicerii sancte sedis apostolice imperante domino Carolo piissimo, consule, Augusto, a Deo coronato, magno, pacificoque imperatore, anno secundo post consulatum eiusdem domini, indictione decima.



EPISTOLA XuII. 
[Ex Iuone, Decr. p. III, c. 102.]

Contra sanctorum Patrum censuras uidetur existere, si secularis homo uel laicus presbyteros ab ecclesiis, in quibus tempore ordinationis eorum denominati uel introducti fuerint, nitetur expellere.





EPISTOLA XuIII.  OMNIUM TOTIUS BRITANNIAE EPISCOPORUM ET SACERDOTUM AD LEONEM. De successione archiepiscoporum Dorobernensium.

Omnes episcopi et sacerdotes totius Britannie insule uenerabili pape Leoni salutem in Christo.

Notum fore cupimus almitati uestre, sicut legimus in historiis Anglorum, scribente Beda historiographo et laudabili doctore nostro, quod non tam ingens labor incumbebat anterioribus nostris, scilicet pallii gratia Romam usque fatigari, quemadmodum postea mos inoleuit. Scripsit namque ipse prefatus doctor, quod beatus papa Gregorius Augustinum predicatorem genti Anglorum direxerit, non episcopum ordinatum, sed monachum, cum aliis eiusdem religionis cooperatoribus. Ipse namque  Augustinus post conuersionem predicte gentis ab Aetherio Arelatensi archiepiscopo, archiepiscopus ordinatus est, iuxta quod iussa sancti patris Gregorii acceperat. Postea uero Augustinus successorem sibi Laurentium adhuc uiuens ordinauit, exemplum sequens beati Petri principis apostolorum, qui Clementem adiutorem et successorem sibi consecrasse perhibetur. Post Laurentium Mellitus sedem Dorobernensis Ecclesie suscepit. Et post Mellitum, Iustus; qui ambo susceperunt scripta exhortatoria a pontifice Romane et apostolice sedis Bonifacio, data sibi ordinandi episcopos auctoritate; cuius auctoritatis ista est forma. »Dilectissimo fratri Iusto Bonifacius. Pallium per latorem presentium fraternitati  tue, benignitatis studiis inuitati, direximus, concedentes etiam tibi ordinationes episcoporum, exigente opportunitate, Domini preueniente misericordia, celebrare; ita ut Christi euangelium plurimorum annuntiatione in omnibus gentibus, que necdum conuerse sunt, dilatetur, etc.« Nam iste Iustus ante ab Augustino episcopus ordinatus est, sicut et Mellitus. Ipse quoque Iustus ordinauit Paulinum episcopum, et Honorius papa misit pallium ipsi Paulino, ubi gentem Nardanhymbrorum cum suo rege ad fidem Christi, Paulino euangelizante, conuersam esse didicit. Qui Paulinus post obitum predicti Iusti, Honorium Dorouernensi Ecclesie archiepiscopum ordinauit, cui etiam prefatus papa Honorius misit pallium et litteras, in quibus continentur hec:


»Dilectissimo fratri Honorio, Honorius salutem. Iuxta uestram petitionem et filiorum nostrorum regum, uobis per presentem nostram preceptionem, uice beati Petri apostolorum principis, auctoritatem tribuimus, ut quando unum ex uobis diuina ad se iusserit gratia euocari, is qui superstes fuerit alterum in loco defuncti debeat episcopum ordinare. Pro qua etiam re singula uestre dilectioni pallia pro eadem ordinatione celebranda direximus, ut per nostre preceptionis auctoritatem possitis Deo placitam ordinationem efficere: quia ut hec uobis concederemus, longa terrarum marisque interualla que inter uos et nos obsistunt ad hec nos condescendere cegerunt, ut nulla possit Ecclesiarum uestrarum iactura per cuiuslibet occasionis obtentum quoquo  modo peruenire, sed potius commissi uobis populi deuotionem plenius propagare. Deus te incolumem custodiat, dilectissime frater.«

Item Albinus uel Alcuinus maximus librarius scripsit ad Offam, regem Anglorum, dicens quod archiepiscopus semper ab archiepiscopo debeat ordinari, et pallium ei debet mitti a domno apostolico. Sed regum dissensiones hanc turbauerunt ordinationem, ita ut non potuerit fieri quod fieri debuit, quamuis sancti canones firmissime decreuissent nunquam ob regum dissensiones ecclesiastica statuta uiolari debuisse. Tunc temporis impleuerunt sancti et apostolici uiri illud laudabile preceptum Saluatoris nostri, dicentis: Gratis accepistis, gratis date . Tunc sine uiribus elanguit simoniaca  heresis, quia non pecunia emebatur donum Dei, sed gratis, sicut ipse iusserat, donabatur. Timendum est tamen uendentibus gratiam Dei hoc quod Petrus apostolus Simoni dicebat: Pecunia tua tecum sit in perditione; non est tibi pars, neque sors in sermone hoc .





ADMONITIO In sequentem epitomen epistole Leonis pape III.

[uetustissimus ille noster Lucensis codex ms. in collectione canonum in epitomen redactorum sequentem pariter Leonis epistolam seu epistole synopsim exhibet, quam ad Leonem hunc pertinere, ex illo ad quem data scribitur, intelligimus. Directa est enim Alcuino, qui alteri Leoni pontifici nulli preter quam tertio equalis uixit.]



Ex epistola Leonis ad Alcuinum, TERNAM MERSIONEM FIERI IN BAPTISMA. Caroli Magni ad Offam Mercioram regem epistola.

Carolus Dei gratia rex Francorum et Longobardorum ac patricius Romanorum, uiro, uenerando ac fratri carissimo Offe, regi Merciorum, presentis prosperitatis et eterne beatitudinis in Christo salutem.

Inter regales dignitates et sublimiores seculi personas federate in unanimitate pacis amicitie iura et sancte caritatis concordiam ex intimo cordis affectu seruare, multis prodesse solet; et si inimicitie nodos Dominico precepto dissoluere iubemur, quanto magis uincula caritatis connectere curandum est? Unde et nos, frater dilectissime, antiqui memores inter  nos pacti, has uestre reuerentie litteras dirigere curauimus, ut fedus in radice fidei firmatum floreret in fructu caritatis; relectisque uestre fraternitatis epistolis, que diuersis siquidem temporibus per missorum uestrorum manus nobis delate sunt, singulis competenter uestre auctoritatis suggestionibus respondere satagentes, primo gratias agimus omnipotenti Dei de catholice fidei sinceritate, quam in uestris laudabiliter inuenimus paginis exaratam, agnoscentes uos non solum terrene patrie fortissimos protectores, sed etiam et sancte fidei deuotissimos esse defensores. De peregrinis uero qui pro amore Dei et salute animarum suarum beatorum limina apostolorum adire desiderant, sicut olim perdonauimus, cum pace sine omni perturbatione uadant  suo itineri, secum necessaria portantes. Sed probauimus quosdam fraudulenter negotiandi causa se intermiscere, lucra sectantes, non religioni seruientes. Si tales inter eos inueniantur, locis opportunis statuta soluant telonea; ceteri absoluti uadant in pace. De negotiatoribus quoque scripsisti nobis, quos uolumus ex mandato nostro ut protectionem et patrocinium habeant in regno nostro legitime, iuxta antiquam consuetudinem negotiandi. Et si in aliquo loco iniusta affligantur oppressione, reclament se ad nos uel nostros iudices, et plenam iubebimus iustitiam fieri. Similiter et nostri, si aliquid sub uestra potestate iniusti patiantur, reclament se ad uestre equitatis iudicium, ne aliqua inter nostros alicubi oboriri possit perturbatio. De Odhbertho uero presbytero,  qui de Roma rediens, pro Dei amore, ut referre solet, peregrinari uolens, non uos accusare ueniens, sciat dilectio uestra, quod eum cum ceteris exsulibus qui timore mortis sub nostre protectionis confugerunt alas, Romam direximus, ut sub presentia domini apostolici, et N. archiepiscopi uestri, quo se, ut uestri innotuerunt apices, uoto constrinxerunt,  audita causa illorum iudicentur; ut in quo pictatis intercessio non profuit, equitatis indicatio proficiat. Quid nobis cautius esse poterit, quam ut apostolice auctoritatis censura causam discernat, in qua aliquorum dissonat sententia? Petras uero nigras, quas uestra flagitabat reuerentia, uobis direxi. ueniat missus qui consideret quales animus uester desideret, et ubicunque inuente fuerint, dari, et in uehendo adiuuari libenter mandabimus. Sed sicut uos de longitudine petrarum desiderium uestrum intimastis, ita et nostri de prolixitate sagarum deposcunt, ut tales iubeatis fieri, quales antiquis temporibus ad nos uenire solebant. Cognoscat quoque dilectio uestra quod aliquam benedictionem de dalmaticis nostris, uel palliis ad singulas sedes  episcopales regni uestri, uel Aethelredi in eleemosynam domni Adriani, apostolici patris nostri, et amatoris uestri direximus, deprecantes ut diligenter iubeatis intercedere pro anima illius, nullam habentes dubitationem beatam illius animam in requie esse, sed ut fidem et dilectionem ostendamus in amicum nobis carissimum. Sicut et beatus precipit Augustinus pro omnibus ecclesiastice pietatis intercessiones fieri debere, asserens, pro bono intercedere, facienti prolicere. Sed et de thesauro humanarum rerum, quem Dominus iehsu nobis gratuita pietate concessit, aliquid per metropolitanas ciuitates transmisimus; uestre quoque dilectioni, ad gaudium et gratiarum actiones Deo omnipotenti, dirigere studuimus unum baltheum, et unum gladium Huniscum,  et duo pallia serica, quatenus ubique in populo Christiano diuina predicetur clementia, et nomen Domini nostri Iesu Christi glorificetur in eternum. Pro nobis nostrisque fidelibus, imo et pro cuncto populo Christiano, assiduas fieri faciatis intercessiones, deprecamur, quatenus mitissima superni regis [bonitas] regnum sancte Ecclesie protegere, exaltare, et dilatare dignetur. Deus omnipotens dignitatis uestre excellentiam ad tutelam sante sue Ecclesie longeua prosperitate incolumem conseruare dignetur, desiderantissime frater.


Sepe sequens agnum lupus, est a uoce retentus,
   Sepe auidum fugiens respicit agna lupum.
Sepe canes leporesque umbra cubuere sub una, 
   Et stetit in saxo proxima cerulea [Cerunla];
Et sine lite loquax cum Palladis alite cornix
   Sedit, et accipitri iuncta columba fuit.
Deceptum risi qui se simulabat amare;
   In laqueos auceps decideratque suos.
Intrat amor mentes, usu didiscitur usus;
   Qui poterit sanum fingere, sanus erit.





EPISTOLA NICEPHORI CONSTANTINOPOLITANI AD LEONEM PONTIFICEM MAXIMUM, Theodoro Peltano societatis Iesu theologo interprete.





[a 1Kb] ARGUMENTUM.

--- Propter diaboli insidias, crebros humane uite lapsus, caninos maleuolorum morsus, muneris grauitatem, aliaque id genus non pauca, episcopale munus cum dignitate publicaque utilitate obire arduum esse docet, seseque proinde, quod suam ipse uitam recte instituere uix queat, ad eam functionem assumi non debuisse subiungit, quod uite genus, antequam episcopus crearetur, sectatus fuerit, tum qua ratione et occasione ad patriarchatum Constantinopolitannm peruenerit; Romani pontificis opem eiusdemque fidem et apud Deum deprecationem implorat; fidem Romanorum ab Apostolo laudatam, ipse quoque laudat: addit nichilominus fidei gratiam non solum ueteris, sed noue quoque Rome, imo omnium gentium et nationum esse, quod apostolicus sermo per omnem mundi plagam peruasisset. Subnectit his suam sueque Ecclesie confessionem, qua prolixe et eleganter declarat se ab omnibus iis, erroribus, et heresibus alienum esse, que uel Constantinopoli, uel alibi usquam contra Christum eiusque Ecclesiam exstiterunt aliquando, atque ita in omnibus et per omnia sese complecti Romane Ecclesie, ut que reliquarum mater sit, fidem, omnia rursus concilia eiusdem Ecclesie auctoritate celebrata, cetera denique omnia, que quouis modo ad fidei unitatem pertinent; quare epistola hec inter alias, que ad Ecclesiarum unionem pertinent, merito reponenda fuit. Excusat se postremo quod tardius iusto ad Romanum pontificem scripserit, sueque fidei rationem reddiderit. Ceterum Leonem ad quem epistola hec perscribitur, secundum, uel tertium eius nominis pontificem fuisse ex eo manifestum fit, quod secundum synodum Nicenam, quam sub Adriani primi pontificatu celebratam fuisse constat, sua etate celebratam fuisse asserat. Adriano autem successit Leo tertius.
[1Kb] 

[b 1Kb] , , .

, , , rb [ ] , , . , , , , , , , ,  , , , , , . , , , , , , » , , , ,  .« , .


, , , , , , , , [] , , [ ] , , [c 1Kb] , .  , , , , , , , , , , , , . , ,  , , , .

 , , , , , . , , , . , , , , ,  . , , , , , , , , , . , ,  , [] .

. , , , , , , . , , , [] ,  , , , , , , , , , , , , , , , , , ,  [] , , , » , , « .

.  , , , , , [] , , , , , , , . , , .  , , , , [] , , , , , , , , .

, ,  , , , . , , , .  . , , , , , .

, , . ,  , , . , , , , .


, , , , , , , , , , , , , . , . , ,  , , , , , , [] , , , , [] , , ,  [], .

, , , , , [], ,  , , , , , , , , ,  , , , , , , , , . . , , , ,  , , , , » [ ], .« , , , , , , » .«  , , , , , , [] .

, , , , . , , , [ ], , ,  . , , . , , , , , , [Hard. forte, , , ,  .

, , , , , , , , , , , , , , , , , , ,  , , , , , , , , [] , [ ] , , , , .


, , . , , , , , , [] . , , , ,  , .

, , . , , , , .  , . , , , , [ ], , , , , , . , . ,  , , , , .

 , , , , , . , , , , ,  , , . , , , , .

, .  , , , , , , , , , , , , . [a 20Kb]  , , .

,  [] , , , , , , , , , , , , , , , , , , .


, , , , . . , , , , , , . , , , .  , , , . . , .

 [] [] , , , , , , , , . ,  , , , , . , , , , .

, , ,  , [] , . , , , , .

, , , . ,  . , , .

,  , , , .

, . , ,  , , , , , .

 , .

, , , , , , .


' , , , , .

, , , , , ,  , .

, , , , , , .

 , , , , , , ,

, , , , , ,  , , , , .

' , , , ,  . , , , , .

, , , , . , ,  , , , , . , , , .  , , , , , , , , .

 , , , , , [ ], [] , , . , , , ,  , , , , , , , ,  , , , , , . .

 , , , , , , . , , , , . , ,  . , . , . [] , , . , [], , , , , , , . ,  .

, , . , , , , , , ,  , , [] , , , , , , , .


[a 1Kb] [] . , , , . , , , , , , ,  , , . . , , , , , . , , , , , ,  , , . , , .



Leoni pape antique Rome fratri et comministro per omnia sanctissimo beatissimoque Nicephorus Dei misericordia episcopus Constantinopolitanus in Domino salutem.

Magnus reuera omnique laude et admiratione dignus est, quicunque eiusmodi fidelis et prudens seruus est, cuiusmodi in sacris Euangelii parabolis describitur: talis enim a Domino super familia eius constitutus, gregi sibi commisso, sermonem non superuacue, non prodige, non imprudenter, sed cum iudicio ac pro egentium necessitate et utilitate dispensans, suisque conseruis tritici mensuram opportuno tempore dispertiens, et singulis tandem commode certa cum proportione necessaria distribuens, non uulgarem apud dominum suum gratiam  ac beneuolentiam promeretur, promisseque beatitudinis brauium certe consequitur; enimuero in omnibus quorum procurator institutus est proficiens, promissisque obtinendis sedulo incumbens, ac fidem cum prudentia et dexteritate, nec non debitam curam sollicitudinemque ubique adhibens, suam erga dominum beneuolentiam gratumque animum egregie declarat. Quare cum neminem ex iis qui fidei sue concrediti fuerant deperdat, uerum conuenienti prudentia, sensuumque sobrietate et diligentia, et sinceritate salutem, libertatemque uniuscuiusque impigre promoueat, et ad eam impetrandam necessaria presidia subministret, fit ut Dominico fauore dignatus aduentuque eiusdem clementer uisitatus, tamen letum illud euangelium  audiat: Euge, serue bone et fidelis, quia in paucis fuisti fidelis, super multa te constituam, intra in gaudium Domini . Hec itaque fidelis illius serui et opera et premia sunt.


At uero ego non is sum qui isthec rite moderari dispensareque ualeam, sed qui aliorum moderamine atque directione plane indigeam; eum enim admodum exiguus, uere omnium infimus, et hac tam preclara sorte tantaque functione penitus indignus, et proinde Ecclesia, que domus Dei ab Apostolo definitur, homini nature usque adeo infirme ac imbecillis, diuinarumque purgationum beneficio maiorem in partem adhuc destituto  nulla ratione committi debuerat; sed nec ego quoque, cum memetipsum regere apteque componere necdum satis didicerim, neque uilia illa et terrena satis adhuc despexerim, animarum curam gubernationemque suscipere ullatenus debueram, cum illi quoque, qui amplioribus et animi et corporis  bonis cumulati sunt, administrationis huius finem egre admodum consequi ualeant. At posteaquam semel ad munus hoc, quo semper indignum me iudicaui et etiamnum iudico, euectus sum, utinam, si illud beatitudinis elogium non omnino promerear, eo saltem calamitatum miseriarumque non deueniam, ut peruerso obstinatoque animi sensu a rectitudine abstractus, oppositam sortem, hoc est maligni illius serui cladem fortunamque experiar , aut certe illius, qui cum talentum acceptum defodisset, et sub terra occuluisset, acerbe grauiterque accusatus, non solum fenus, et illud multiplicatum postulatur, uerum ipso quoque capitali despoliatus, in tenebras exteriores abiicitur . Utinam in horum numero non inueniar, neque in exemplum derisionemque et capitis motionem omnibus intuentibus propositus, ab eoque qui omnia nostra nouit et scrutatur redargutus et condemnatus, meritas iniquarum actionum penas olim exsoluere compellar, ita ut ii qui in similes forte noxas lapsuri erant, meo exemplo supplicioque admoniti a scelere se contineant, uitamque corrigant.

Quoniam ergo Deo permittente et conniuente iugum  istud subii, presensque ministerium et famulatum inuite ac tantum non per uim suscepi, qualis mihi annis retro actis functio uiteque ratio exstiterit, quemadmodum omnibus propemodum compertum est, breuiter expediam. Itaque aliis aliud est studium opusque maius uel minus, prout uniuscuiusque fert libido, et quiuis quod profuturum sperat, suopte arbitratu sibi eligit. Quemadmodum enim uarie hominum sunt sententie, uariaque consilia, diuerse ad hec consuetudines et mores, ita etiam electiones ritusque uiuendi uariis modis inter se secernuntur, et quodammodo ad infinitatem quamdam  perueniunt. Quidam namque mechanice uite exercitationem quantumlibet uilem, miserabilem, incertamque tolerare decreuerunt; alios agriculture laboribus molestiisque addictos uideas; nonnulli mercature questu opumque congerendarum studio ducuntur; nec desunt qui, peregrinorum locorum lustrandorum desiderio acti, nauigationis periculis sese exponant; et ne singulis recensendis immorer, alii alias operosas artes consectantur, pauci selectiores solitariam illam philosophicamque uiuendi rationem complexi, animos simul et corpora exercent ac purgant, Deoque hac ratione appropinquare, et ad celestem illam beatamque uitam pertingere contingunt. Quosdam preterea comperias, qui eloquentie logicarumque scientiarum ac disciplinarum exercitationi dediti,  honestisque moribus exculti mentes suas musarum officinas constituant, denique, ut unicuique gratum amicumque fuerit, sueque nature propensio tulerit, ita aliud atque aliud uite genus complectitur.

At uero mee uite ratio eiusmodi exstitit. Simul atque uirilem togam sumpsissem, mox in principum aulas abreptus, munus adeptus sum minime uile aut ignauum, sed expeditum et ingenuum, quippe quod manuum calamorumque industria maiorem in partem perficeretur; creatus sum enim regius notarius, cuiusmodi a secretis Latini appellant. Porro huic ministerio aliquandiu obstrictus, humanisque negotiis implicatus, uite presentis instabilitatem serio mecum pertractare cepi; cumque post crebros uariosque cogitationum fluctus comperissem, difficile  peneque impossibile esse, qui huiusmodi negotiis mundanis distinerentur, illos ad sublimiora diuinioraque aliquando pertingere posse; cogitaremque nichilo secius hec omnia ludicra caducaque, illa uero seria eternaque existere, decreui certoque apud me constitui, his quidem primo quoque tempore nuntium remittere, illis uere manibus pedibusque deinceps incumbere; in mentem namque ueniebat satius esse si uel mediocriter in sublimioribus illis excellerem, probatusque uiderer, quam si infimis illis comptissimus splendidissimusque haberer, multo rursus prestabilius si me ipsum possiderem mihique quodammodo lex essem, quam si aliena curarem: hec itaque etiam atque etiam expendens, omniaque, iuxta precellentissimi prophete uocem, uanitati  subiecta esse, nichilque homini de uniuerso labore quo laborat sub sole superesse , iuxta sapientis doctrinam, et mundi huius figuram preterire , iuxta uasis electionis sententiam, in animo habens, multas preterea alias Scripturas in eumdem sensum disserentes sedulo expendens, et celeberrimi cuiusdam philosophi dictum tacitus mecum reuoluens: »Prestat, inquit ille, priuatum agere, quam maximam obtinere potestatem, si nichil egregium sis designaturus;« omnem gloriam in presentiam blandientem ueluti fabulam arbitratus sum.

Mox ergo ad mei ipsius considerationem animum uertens, certumque Dei auxilium mihi spondens,  omnem honorem omnemque auctoritatem abdico, et ab aula regia ciuilibusque tumultibus me auellens, recessum quemdam rupemque asperam et pene inaccessam occupatas, stadiis non paucis circa Propontidis regionem a regia ciuitate discedo, ibique etatem agere uiteque solitarie  periculum facere, neque alibi quam illo in loco extremum uite spiritum edere, firmiter apud me constituo. Sed quoniam fieri nequit ut omnia omnibus ex animi sententia succedant , accedit hoc ipsum, nempe ut animi propositique mei spe frustrarer, et mihi quoque.  Etenim a grata illa amicaque solitudine, nescio quo iudicio , ad regium palatium abstractus, certe illorum uoluntate qui per id tempus regni solia obtinebant, communique totius cleri ac senatus, inexcusabile quoddam et ineuitabile facinus machinantium, suffragio  ad hanc episcopalem sedem inuitus, multumque reclamans  prouectus, et tyrannide potius quam consulto, aut ulla omnino persuasione, aliis gubernandis prefectus sum.

Quia ergo, licet inuitus, colla iugo submittere, animarumque curam neque digne, neque caritati  quoque satis consentanee suscipere coactus fui, uaria apprimeque perplexa totius malitie auctoris machinamenta ac laqueos, malignorumque ac inaspectabilium spirituum insultus, innatamque eorumdem seuitiem non parum metuo, ne uidelicet incogitantem omnibusque uirtutum ornamentis presidiisque destitutum repente inuadant , nec non peccatorum iaculis conuulnerent, eaque ratione ecclesiasticum gregem dissipent, ac aciem bene ordinatam conturbent, et ruine tandem indocte imperiteque prelium dirigentis petulantius insultent. Ad hec cum uideam dominatum  omnem inuidie plerumque obtrectationumque telis obnoxium esse, inuidentium dolos eorumdemque prauitatem non mediocriter suspectam habeo, ut qui res nostras siue bene, siue secus habentes, curiosissime obseruare solent. Nam dum trabes in oculis suis non animaduertunt, neque lippitudinem suis luminibus adimere satagunt, aliorum festucas curiose inquirunt, rerumque admodum tenuium uiliumque et nullius pene momenti causa linguas suas contra primates impie uirulenterque exerunt, et utrinque amarulenter scelerateque iaculantur.

uerum certamine hoc cum his tante potentie hostibus suscepto, cuius alterius opem ac patrocinium implorem commodius, quam illius qui hec  permisit, hoc est Dei? Eius proinde uirtutem auxiliumque iugiter inuoco, eumdemque, ut beneuolo misericordique oculo ad meam tenuitatem respiciat, dextraque manu me fulciat, et ad suam uoluntatem salutaremque subditorum gubernationem semper dirigat, etiam atque etiam rogo. Qui quidem si in presentibus difficultatibus ac molestiis opem suam obscurius declarat, id propter nostram accidit malitiam quo nimirum hac nos ratione ad uite emendationem alliciat; uel ideo sane, quo illorum in nos malignitatem ac peruersitatem palam faciat, ne subdolorum uirulentia callide in animo occultata, maneat incognita, sed quodcunque occultum abditumque in illorum animis delitescit, id totum in lucem proferatur.


Quia ergo frater a fratre adiutus, est ueluti ciuitas munita, palatiumque repagulis obfirmatum, quemadmodum Salomon alicubi testatur , plurimum quidem orationis imploro, sicut plurium quoque presidii indigeo: at omnium uero maxime sanctas sancte et in spiritu desideratissime fraternitatis uestre preces et ad Deum intercessiones in presentia exopto, easdemque summopere desidero; cum enim tue preces haud secus atque Moysis et Samuelis, aut si quispiam alius unquam his similis exstitit, ob sui puritatem maxime Deo appropinquent, rectaque ad celeste illud et spirituale altare ferantur, non dubitamus quin maximam ille nobis opem utilitatemque allature sint. Opem proinde mee ferte infirmitati, sanctasque uestras manus in  altum sustollite. Confidimus enim efficaciam uestre fiducie non defuturam, sed Dei misericordiam benignitatemque, per hanc prouocatam, repente nobis adfuturam, nostramque infirmitatem, ac debilitatem confirmaturam corroboraturamque, quo fidei loricam induti, et spei galea circumtecti  intrepide potestatibus, principibus, et tenebrarum seculi huius potentatibus, spiritui quoque malitie, quibuscum perpetua nobis lucta intercedit, obsistamus, et stabilem inconcussamque animi constantiam retineamus; rebelles preterea hucusque aduersantes, dextre decenterque Christo lucrifaciamus, et ueluti adoptionis filios sancie Dei Ecclesie restituamus, oues ad hec rationalis electique gregis Christo perficiamus, et in sacras Ecclesie caulas,  ne a lupis immaniter dilacerare solitis capiantur, inducamus, quo omnes tandem consensionis concordieque signaculis muniti, nullis deinceps insidiis, nullis discerpantur morsibus, sed Christo omnium nostrum capiti subiiciantur, eidemque prona et obedientia colla submittant.

Orate, obsecro, instanterque rogate, ut idem ipse nos illuminare ac emundare dignetur, quo filii perfecte lucis effecti, alios quoque illuminare et emundare ualeamus; sermonem nichilominus in apertione oris subministret, quo auditores nostros spiritu adimpleamus, et mysteriorum nostrorum uirtutem impigre magnaque cum contentione depredicemus illius semper gratia subnixi , qui balbutientium  linguas facit disertas, et claudicantum pedes, ut ad Euangelii predicationem alacriter currant, confirmat consolidatque; talentum preterea concreditum multiplicet, ut tempore opportuno, id quod patrifamilias debetur, non absque fenore restitui contingat; neque id solum nobis impertiatur, ut in fertili illa uinea operemur, sed laborum grauitate molestiaque equo animo toleratis, estuque diei exantlato, operationis quoque premium referamus, et his qui citra pactionem sub undecimam introierant, in mercede consequenda equemur ; denique mentis nostre oculum illustret, ut spiritali luce illustrati, sublatoque et eluto quod anime aciem conturbabat et intellectum nostrum obfuscabat, propheticarum uocum sensum liquidius hauriamus,  diuinorumque preceptorum ministeria alacrius obeamus, et ne ab aduersariorum iaculis impetamur, studiosius caueamus, nosque custodiamus et ire diuine gladium peccatoribus imminentem cautius preuideamus, ut si quidem fieri potest, periculo intellecto, numineque placato, tam ipsi quam reliqui quorum duces constituti sumus, uenturam iram effugiamus: quod si utrumque consequi nequeamus, saltem animam meam, iuxta iusti illius Lot exemplum, qui animam suam ab incendio liberare satagebat , saluam faciam. uestre itaque preces, spiritualisque presidii conatus huc tendant. At quia occasio ita tulit, lubet hoc loco magnam illam sonoramque buccinam, disertissimumque Euangelii preconem, apostolum Paulum audire. Hic itaque  de ueterum Romanorum feruore, eorumdemque in fide et religione constantia maiorem in modum in spiritu exsultans, adeoque in Epistola quam ad ipsos scribit, non absque sancta quadam gloriatione, illorumque pietatem et fidem toto terrarum orbe diuulgari et celebrari iactans, publiceque contestans inter cetera ita scribit: Gratias ago Deo meo, per Iesum Christum pro omnibus uobis, quia fides uestra annuntiatur in uniuerso mundo . Sed nunquid pura illa sinceraque Euangelii nostri fides, extra quam alia nulla est, inter Romanorum tantum fines conclusa tenetur? Nequaquam. Nulla enim illa certi cuiuspiam loci terminis circumscribitur, uerum tam late diffunditur, diffusaque propagatur, ut prophetice apostoliceque uoces erumpentes, in  omnem terram diuine predicationis sonum exiuisse, et in fines orbis terre celestium preconum uerba personuisse, affirmare non dubitent . Imo uero, ut amplius quiddam dicam, illa ne ab ipsis quidem celis, supremisque et intellectualibus uirtutibus secluditur : nam etsi superior illa Ecclesia primogenitorum in celis iustificata, ciuitas eorum qui per fidem iustificati sunt, celestis Hierusalem, ciuitatis conditor et opifex est Deus, qui terrena celestibus conciliabit, et maceriem sepis diruit, et ouem perditam in humero sublatam per admirabilem descensum inexplicabilemque demissionem saluat, iis qui perstiterant inseruit, aliisque id genus nominibus appellatur, est tamen non alia,  et alia, sed una eademque celi terreque Ecclesia; quare nec immerito unam ubique eamque indiuulsam per fidei concordiam societatem obtinemus; neque enim in Iudea tantum notus est Deus, sed omni in loco, quocunque mens sensusue attingere potest.

Unde et nos quoque, qui noue Rome nomen sortiti sumus, tanquam super uno eodemque fidei fundamento, apostolorum nimirum et prophetarum, sapientissimorum utique architectorum, Christo interim et Deo, omnium nostrum Saluatore pro angulari lapide et fundamento substrato, edificati, quod quidem ad fidei integritatem attinet, ueteribus Romanis nequaquam credimus. Nam in sanctis Dei Ecclesiis non est prioris aut posterioris ratio, sicut  neque Iudei quoque et Greci, serui et liberi, et barbari et Scythe, sed omnes unum in Christo sumus . Quapropter et de nobis quoque diuus Paulus glorietur, magnificeque sentiat, et noua antiquis coniungens, dogmaque dogmati, et predicationem predicationi committens, ex equo de utrisque gestiat. Siquidem nos eque ac illi, illius doctrinam et institutionem assecuti sumus, in illisque consistimus radicati, et in fidei nostre confessione confirmati: in qua etiam stamus et gloriamur nostramque quam de religione usque adeo gloriosa et inculpata habemus sententiam aperta reuelataque facie predicamus; in qua et Deo quoque seruimus, et dum spirabimus indefense perseuerare, celesti gratia corroborati constabilitique, ex hac uita discedere  peroptamus; nec enim alia est uia, ut presentem hanc uitam recte sancteque instituamus, bonaque que dignis in futuro seculo reposita sunt, certo consequamur.

Fateor proinde me credere in unum Deum Patrem omnipotentem, omnium factorem, omnium herum et dominum; et in Filium eius unigenitum Dominum nostrum Iesum Christum, uerum Deum, uerbum eternum, ab eterno ineffabiliter, incomprehensibiliter, modoque quem nulla, neque spiritalis, neque sensibilis creatura assequi potest, ex Patre natum; et in Spiritum sanctum uiuificum ac sanctissimum. Credo in homousiam Trinitatem, supersubstantialem, inaspectabilem, incomprehensibilem, impartibilem, inalterabilem, eternam, indiuisam, simplicem,  omnis partis, omnis compositionis, omnis corporis, omnis quantitatis et qualitatis expertem, eodem honore, eadem gloria, eadem deitate pollentem, nulli neque tactui, neque contactui obuiam, omnis figure exsortem, infinite bonam, lumen defectionis nesciam, trilucem, supersplendidam, semper pari similique modo affectam, uirtutem omnia intuentem, omniaque perficientem; omnibus cum ratione, tum intellectu quoque preditis spiritualiter indiuulseque, et proinde per diuine lucis radium presentem, illuminata et existentia omnia, tam in esse quam in bene esse conuenienter, prout cuiusque natura fert, conseruantem; in rebus subsistentibus, et non in solis nudisque nominibus cognitam; una diuinitate,  pari potentia, equali regni maiestate glorificatam; ab omnibus aspectabilibus inaspectabilibusque creaturis cultam et adoratam.

Trium autem hypostaseon quas in Trinitate consideramus, alia est Pater, principio carens, nullam sue existentie causam habens, neque enim aliunde est, sed a seipso, et in seipso habet esse. Alia rursum et Filius, qui principii expers non est, ex Patre enim est: Pater namque Filii principium et origo existit; quod si temporis initium spectes, eque Filius principio caret ac Pater: est enim temporum conditor, non subiectus tempori; inseparabili autem eternaque generatione ex Patre elucet, tanquam glorie illius splendor paterneque substantie character. Alia tandem est Spiritus sanctus, ex Patre  non nouitate, sed processione substantiam habens, eamdemque cum Patre et Filio eternitatem sortitus; eternus quidem, non tamen absque principio, ut qui a Patre procedat: est enim Pater ratione originis et illius quoque principium: uerum ad tempus quod attinet, et ipse quoque principii expers est.

Unus igitur est Deus Pater ex quo omnia, et unus Dominus iehsu Christus per quem omnia, et unus Spiritus sanctus in quem omnia. Ex his tribus perfectis una perfectissima, imo secundum se absolutissima constat deitas, proprietatibus sane distinctiuis ac personalibus hypostases inter se sunt distincte , at unum interim diuinitate sunt omnes. Rursus licet simul coniuncte tres sint, unus nichilominus adoratur Deus: obtinet hic enim trinitas secundum substantiam, unitas etiam secundum essentiam; atque ita contra insanam inordinatamque paganice uesanie confusionisque seditionem non polyarchia a nobis colitur, sed monarchia; monarchia autem non unius persone circumscriptione, ne Iudaice tenuitatis infantieque imperfectionem ruditatemque inducamus, sed quam nature equalitas, sententie concordia, motionis identitas, idemque singulorum nutus ad unum declarat. Hoc autem, secundum summum illum theologum Gregorium, in  generabili natura locum habere non potest: unitas enim et cognatio deitatis in trinitate considerate nequaquam distrahitur, aut in partes secatur, ut sit in rebus creatis, dum supposita multiplicantur. Procul enim insana et furiosa Arii opinio et rabies a nobis facessat: est enim Trinitas secundum gloriam et eternitatem modis omnibus indiuisa, nullaque ex parte abs sese alienata; neque ob id tamen diuine persone se mutuo permeant, hoc est, in se inuicem transmutantur, sed harum quelibet indemutabilis manet et inconfusa et eterna; longe enim amandetur pellaturque insani stolidique Sabellii deceptoria confusio.

ueneror quoque et adoro incarnationis mysterium,  ante omnia secula predefinitum, in nouissimis uero temporibus ad totius humani generis salutem patefactum, et per magnum illum admirabilemque unius, sancte uiuificeque Trinitatis persone, Christi nimirum ueri Dei nostri, descensum, ineffabilemque eiusdem dispensationem consummatum; ut unde per inexplicabilem ipsius bonitatem esse eramus sortiti, inde etiam ipsum bene esse acciperemus. Confiteor itaque et credo unicum opulentissime beatissimeque Trinitatis suppositum, ipsum uidelicet Dei Filium et uerbum, quod cum Deo Patre et Spiritu sancto in omne euum simul adoratur et conglorificatur, ut pote iisdem cessentiale et cequale existens, infinita benignitate et misericordia erga proprium plasma motum, accedente huc paterna uoluntate et  miseratione, et sancti quoque Spiritus gratia, eiusdemque cooperatione de celo descendisse, et cum hominibus conuersatum esse, quo nos dudum propter peccatum damnatos, et e paradisi deliciis expulsos, corruptionique obnoxios, per gratiam saluaret, et diuine nature participes efficeret. In utero enim uirginis uere proprieque Deipare inhabitans, et per Spiritum sanctum animam et carnem sibi adaptans, totamque nostram naturam, quemadmodum hominem in principio finxerat, sibi asciscens, prodiit Deus incarnatus.

uirginem quoque, que supernaturaliter et ineffabiliter pepererat, post partum uirginem conseruauit, uirginitate illius secundum naturam nulla ex parte demutata aut labefactata, ad designandum per secunde  natiuitatis processum, nullam prorsus nature illius accessisse mutationem, aut alterationem. Qui ergo eiusdem est cum Patre nature, nobis per omnia, peccato tantum secluso, factus est cessentialis; etenim semine Abraham suscepto, carnis et sanguinis, perinde ac unus ex nobis, factus est particeps, carnemque anima intelligente uiuificatam assumpsit, nullo quidem pacto ante summam illam unionem preexistentem, sed simul carnem, simul anima rationis compote animatam, simul uerbo unitam; nec rursum secundum solam gratiam in nostra natura habitauit, sed totus toti humane nature coniunctus, inconfusam, indiuulsam, supernaturalemque unionem operatus est: diuina enim et  humana natura inter se ceuntes in naturali sua proprietate indemutate persistunt perseuerantque, nec ulla ex parte in se mutuo transformantur. uerumtamen propter naturalem illam coitionem et copulam, nominum quoque communicationem mutuamque reciprocationem pie concedendam existimamus, quandoquidem propter physicam illam admirandamque ceuntium naturarum inter se unionem, non re, sed sola imaginatione, unius eiusdemque quamdam hic distinctionem statuimus.

Porro autem, quod cum naturarum distinctione persone singularitas eiusdemque unitas indiuulsa interruptaque semper consistat permaneatque , fit ut unum eumdemque confiteamur creatum et increatum, eternum et temporaneum, celestem et terrenum, circumscriptum et incircumscriptum, patibilem et impatibilem, sine matre et sine patre: alterum quidem propter ineffabilem, eternam, et omne seculum antecedentem ex Patre natiuitatem, alterum uero propter arcanam incomprehensibilemque cum nostra natura unionem; duas enim ipsius natiuitates, omnem sensum omnemque intellectum excedentes agnoscimus: unigenitus enim Filius, cum forma Dei ac in sinu, hoc est, usia Patris esset, et ab eterno ex ipso eluceret, sub seculorum finem semetipsum exinaniuit, seruilemque formam, hoc est,  nostram substantiam suscepit.

Unio itaque in Christo secundum hypostasin aliud ad aliud adiungit, puta uisibile ad inuisibile, patibile ad impatibile, ceteraque ex quibus Saluator constituitur, non tamen alium et alium constituit, absit. Unum namque eumdemque Deum perfectum et hominem itidem perfectum confitemur. Nam etsi naturarum differentiam Christo tribuimus, unum tamen eumdemque etiam post incarnationem agnoscimus, et quo stolidus Nestorius a diuinis septis facessat, propter naturarum ad hypostaticam unionem ceuntium diuersitatem, non duos filios, aut dualitatem filiorum inducimus, omnes autem Christi actiones, que utique theandrice, hoc est, Dei simul et hominis, erant, uni tribuimus. Nam ut  Deus erat, edebat opera diuina, signa nimirum et miracula: ut autem homo idem ipse sponte subibat passiones, sustinebatque probra et contumelias. Unde cum duabus naturis consentanee, imo necessario, iuxta pias diuinasque diuinorum patrum nostrorum traditiones, duas quoque naturales operationes illius glorifico, ipsarum quodammodo naturarum et substantiarum indices atque constitutrices. Pari modo et duas quoque naturales unius eiusdemque Dei et Domini nostri Iesu Christi uoluntates ueneror. Nam iuxta utramque naturam, ex quibus et in quibus existit et intelligitur, uoluntatis facultatem ei tribuimus: ut enim operatur salutarique passioni ultro sese exponit, ita et uult quoque.

Credo rursum illum ipsum crucifixum esse, non  quidem in ea natura in qua cum Patre lucet et regnat , sed in natura, hoc est, terrena, secundum quam terrestrem nostram massam suscepit, et factus est maledictum propter peccata nostra, quo sue nos benedictionis faceret esse participes; et carnis mortem ab improbis illatam patienter sustinuit, quo mortis stimulum, id est peccatum in carne sua condemnaret, et destrueret eum qui mortis habebat imperium, hoc est diabolum. Credo corpus suum sepulture contraditum, incorruptum conseruasse, nullo quidem modo ab arcana illa inexplicabilique unione diuulsum, etsi illud tridui illo interuallo anima fuerit spoliatum;  cum qua anima et ipse quoque ad inferos descendit, iisque, qui in carne erant spiritibus , resurrectionem predicauit, libertatemque et redemptionem impertiuit, et nobis quoque, ut pote primogenitus mortuorum, per resurrectionem aliquod incorruptionis principium exstitit: surrexit enim ut Deus, mortem pessumdans, uniuerseque carni ad resurrectionem uiam patefaciens; nos, qui peccati casu in mortem concideramus, una secum quodammodo suscitans.

Credo mulieribus post resurrectionem suam astitisse, tristitiaque que ex muliere ad nos deuenerat abolita, gaudium letitiamque illis annuntiasse. Credo diuinis discipulis uiuum sese exhibuisse, sue resurrectionis  mysterium confirmasse, ac quomodo idem ipse foret, qui ante resurrectionem per manducationem sacrique lateris, quod sapiens Thomas contrectauit, exhibitionem, demonstrasse. Credo denique assumptum esse in celos, et ad dexteram Dei Patris consedisse, et cum assumpto corpore non absque gloria, diuinaque maiestate olim denuo uenturum esse, iudicem sessurum, et unicuique iuxta uite sue rationes redditurum: omnes enim nos manifestari oportet ante tribunal Christi.

Credo postquam mundus hic fuerit innouatus, et quodammodo transelementatus, et carnis quoque resurrectionem futuram, quo nimirum nostrum hoc mortale induat immortalitatem et corruptibile incorruptionem . Confiteor etiam unum  baptisma in remissionem peccatorum, quod secundum euangelicam apostolicamque traditionem perficitur in nomine Patris, et Filii, et Spiritus sancti. Hec ueneranda orthodoxi sacrique cultus nostri dogmata diuinaque mysteria, que iuxta sublimem sincerissimamque theologiam diuini sacrique doctores nobis tradiderunt, tum salutarem quoque diuini uerbi erga nos dispensationem, tum ceteras omnes hisce similes et consentaneas doctrinas predicationesque cum omni acceptatione et fide amplector et seruo.

Exosculor nichilominus et expeto sanctorum apud Deum patrocinia et intercessiones: primo quidem precipueque sanctissime et immaculatissime semper uirginis ac domine nostre Dei matris, mox uero  diuinarum celestiumque uirtutum, sanctorum laudatissimorumque apostolorum, beatorum prophetarum, gloriosissimorum inuictissimorumque martyrum, diuinorum Patrum, ac omnium denique sanctorum, qui ab initio mundi Domino placuerunt, et absque ullo omnino fine in ipso et per ipsum uiuunt , ut qui maximam hinc anime corporisque salutem consequar.

Adoro item et exosculor uenerandas illorum reliquias, quippe que certam animorum corporumque morbis salutem, medicinamque conferant. Suscipio preterea ac laudo uenerandam diuinamque illorum conuersationem, celeberrimosque eorumdem agones  et pugnas, honoro quoque et ueneror sacrosanctas illorum tumbas et sepulturas; dignos denique illos ipsos censeo, qui summis honoribus decorentur, maximisque laudibus euehantur, quoniam pro gloria Dei omnium nostrum Saluatoris sanguinem suum profuderunt, et hanc fluxam presentemque uitam, ob suam in Deum caritatem animose spreuerunt, uiuificasque ac salutares illius perpessiones imitati sunt. Complector itidem suscipioque non solum uenerandas Christi omnium Saluatoris nostri iconas, et uenerabiles sanctissime Dei matris imagines, uerum sacras quoque sanctorum omnium effigies eamque uenerationem illis exhibeo, quam honor eorum merito postulat.

Salubriter preterea reuerenterque ueneror, et  amplector septem sacras et ecumenicas synodos, omniaque supernaturalia, et salutaria dogmata et decreta, que a sanctis et diuinis Patribus nostris, quos olim Spiritus sanctus ad Ecclesiam suam regendam pascendamque instituit, in illis exstant sancita et determinata.

In primis quidem sacram 318 celeberrimorum Patrum synodum, qui quondam apud Niceam ciuitatem contra impium et furiosum Arium conuenerunt, que et impietatis auctorem ab Ecclesia expulit, et fidem ueram rectamque per sacrum illud diuinum symbolum nobis exposuit, et Deum uerbum, Deique Filium non creaturam, ut ille, sed Patri homousion et certum uerumque Deum, et rerum omnium creatorem esse orthodoxe determinauit


Deinde uero 150 sanctorum diuinissimorumque Patrum synodum, que post Niceam in hac regia ciuitate coacta Macedonium impiissimum Spiritus sancti impugnatorem exauctorauit, ostendens illum non esse quid creatum, sed uerum Deum Patri et Filio per omnia homousion, eadem sacrum symbolum Spiritus sancti uerbis fusius explicauit, quin et Apollinarium quoque hominem uere stolidum et insanum ab Ecclesia pepulit.

Post hanc autem suscipio sacram 200 sanctorum Patrum doctorumque hominum synodum, que contra uesanum Nestorium blasphemasque eiusdem uoces Ephesi coiit, eumdemque gradu et loco mouit, et unam esse Christi et Dei nostri personam, duas uero eiusdem naturas sine ulla confusione ac diuisione  inter se unitas determinans, unum rursum eumdemque Deum et hominem simul esse declarans, ac sacram tandem uirginem Mariam uere proprieque deiparam esse pronuntians.

Complector quarto sacram 630 diuinorum Deoque afflatorum Patrum Chalcedone coactorum synodum, que impiissimos Eutychem et Dioscorum, obscuramque ac tenebrosam eorumdem confusionem condemnauit. His anathemate iugulatis, unum eumdemque Christum Deum ac Dominum nostrum et hominem perfectum, et Deum rursum perfectum esse in duabus quidem naturis, in una uero persona inconfuse indiuulseque existentem pie depredicauit.

Tum quintam rursum sacram 165 sanctorum Patrum  synodum, que in hac iterum diuina Deoque addicta ciuitate coacta, impia Theodori, Nestorii, Origenis, Didymi, Euagrii, reliquorumque hereticorum predicta sectantium dogmata, dudum quidem ante apud plerosque occulta, per id uero tempus acerbos denuo ramos surculosque proferentia, iuste excidit: que enim ipsi mente delira et fabulose profitebantur, ea Iudeorum et paganorum imaginationi uerius, quam Christianorum fidei consentanea erant.

Post hanc et sextam quoque sanctam et ecumenicam 170 sanctorum uirorum synodum, iterum in regia hac urbe congregatam ueneror, que pro naturarum Christi ratione, eiusdem quoque proprietates naturalesque operationes, et uoluntates distinxit ac predicauit, et Theodorum episcopum Pharan, Honorium,  Cyrum, Sergium, Pyrrhum, Paulum, Petrum, qui permissu Dei per corruptionem et fraudem in Ecclesie sacerdotium irrepserant, Macarium Antiochie antistitem, et Stephanum Macarii discipulum, et Polychronium puerilem insanumque senem anathemati subiecit: unam enim hi duntaxat uoluntatem, unamque operationem Christo Seruatori nostro tribuendam esse docebant.

Recipio tandem septimam sacram 150 sanctorum Patrum synodum nostro hoc euo in ciuitate Nicea denuo celebratam, que omnes precedentes sacras synodos earumque dogmata ac decreta confirmauit et quodammodo obsignauit, sacrarumque ac uenerabilium imaginum cultum adorationemque iam inde ab initio Ecclesiis traditam suscepit definiuitque non  secus uenerandas esse atque uiuifice crucis effigiem. Eos proinde ex Ecclesiis eiicimus, qui in harum contumeliam et euersionem futili garrulitate Christianis insultant, quasi deorum loco hactenus illas habeant uenerenturque, quales sunt Theodosius, Basilius, et Sisinnius, qui Dei permissione episcopalibus sedibus prefuere.

Has itaque predictas sacras et ecumenicas synodos suscipio, et omnium electorum beatorumque Patrum dogmata et opuscula, ut que ab omni reprehensione alienam doctrinam salutisque fundamentum contineant, ex animo complector, demum quoscunque Ecclesia catholica recipit, illos ego quoque recipio, et quoscunque ista auersatur, illos ipsos et ego itidem auersor. Exsecror etiam modisque  omnibus detestor, qui a Simone Mago appellationem sortiti et ab omni prorsus pietate exuti, ad presentem usque diem prauorum exitialiumque dogmatum opinionibus sanctorum traditionem infirmare uirulentumque zizaniorum semen orthodoxe fidei agro immiscere non cessant; hos, inquam, omnesque eorumdem sequaces exsecror, et ueluti Ecclesiarum Christi pestes respuo et anathematizo. Nos proinde Ecclesiarum sanctionem, que iam inde ab initio obtinuit, secuti, hisce nostris litteris ueluti animato quodam precone, et caritatis in Christo mutueque inter nos concordie et amicitie uadibus usi, uos salutandos nostramque sententiam uobis beatissimis Deoque edoctis hunc in modum faciendam putauimus.  uestra autem desideratissima in Domino fraternitas, uicem nobis reddens precibus ad Dominum fusis, opportunisque sermonibus, et ipsis quoque rebus, nos confirmet informetque, quo uestris legibus uestraque suffulti doctrina in hac fide stabiles, simplices, et ab omni defectu immunes persistamus, omniaque mysteria que in ipsa uel de ipsa ab initio sunt tradita, inconcussa retineamus, et uniuersum denique rationalem nostrum gregem, summi pastoris nomine et unctione insignitum, intraque ecclesiastice caule septa constitutum, manifesta diuine illius et apostolice spiritualis doctrine fistule ebuccinatione, uocibusque diuinitus inspiratis in unum congregemus et ab insidiantium ferarum morsibus illesum conseruemus.


Si qua autem a nobis sunt pretermissa, ea amico paternoque affectu per uosmeptipsos explete, quo nimirum uestra abundantia nostram suppleat inopiam; quodcunque, inquam, uel in uerbis, uel etiam in rebus nobis deest, id uenerabili sacerdoteque digna auctoritate uite nostre adiicite et superedificate: carisma enim uobis communicatum, nullum hac ratione capiet detrimentum, siquidem liberalis communicatio adeo bonorum diminutionem nullam adfert, ut suo quoque tempore multiplices gloriososque fructus refundat. uestra proinde diuina uirtute nos ueluti infirmiores fulcite, pedesque nostros ad currendam Euangelii semitam perficite, neque ulla omnino, que salutaria aut utilia uidebuntur, suggerere pretermittite, ut quemadmodum in fide et confessione  unitatem concordiamque conseruamus, ita caritatis quoque uinculo aptati colligatique, indiuulsum pacis donum, quod Ecclesiarum concordiam unitatemque conciliat, conseruatique in concredito nobis ministerio inter nos usque retineamus: quo magni regis ciuitas hinc munita et circumuallata, omnibus fraudibus inaspectabiliumque hostium insultibus, qui auide exspectantes ut aliquem in ipsa descriptum Spirituque signatum deuorent, nunquam non in circuitu obambulant, maneat imperuia: contra quos sane inaspectabiles hostes non carnalia, sed spiritualia obiicimus arma, scutum uidelicet fidei, sermonisque gladium, quod est uerbum Dei, ut peccati munitiones et machinas spiritus funda demolientes insectantesque, crudelem illorum audaciam  procul pellamus frangamusque, quo hac tandem ratione diuina custodia auxilioque potiti, uite nostre conuersatio quieta pacataque consistat, et in regeneratione, cum nouissima tuba personabit, digni censeamur, qui citra condemnationem uite nostre duci in Patris gloria cum sanctis angelis suis uenturo occurramus, unaque ad sponsi thalamum, cum prudentibus uirginibus, spiritali angelicoque conuiuio perpetuo fruituri ingrediamur, eorumque bonorum heredes efficiamur, que in Christo uero Deo reposita sunt non indignis, idque immaculate inculpateque matris illius et omnium sanctorum intercessione. Amen.

Quod autem isto serius per ea que hactenus exposuimus,  occurrimus, id nemo miretur, neque nostram ob id existimationem in accusationem adducat, quin potius Deo dilecta uestra fraternitas certo sibi persuasum habeat sacerdotalem consuetudinem nequaquam hic exoleuisse, aut per contemptum, uel ignauiam quidpiam eorum que ecclesiasticis uiris conueniunt neglectu habuisse, uerum duram implacabilemque prepotentis potestatis sententiam, quominus decretis uteremur, obstitisse Ignoscat proinde beata uestra anima, si quam noxam cunctatione mea promerui, cogitetque haudquaquam facile esse potentibus propria uoluntate elatis, et quodcunque animo libitum fuerit adimplere satagentibus sese opponere. Etenim rati causam admodum plausibilem, qua nos iam tum sacerdotio initiatos ab  officio prepedirent, sese nactos, stomachose nobis obiectabant, passimque inuulgabant uos a Constantinopolitana Ecclesia alienos esse, temereque ab ea uos deuulsisse. Cum ergo hec, siue uis, siue iniuria ad uos quoque attinuerit, uenia eos dignabimini, qui preter uoluntatem pari necessitate constricti fuerunt. At cum presentem Ecclesie locique huius statum iam non ad sanctitatem tuam perscripserimus, et suo deinceps opportuno tempore que hic fient perscribere certo decreuerimus, non erit opus prolixiore ut arbitror nunc purgatione. Siquidem repagulum quod impediebat, iam est perruptum, apertum est ostium, lapides offensionis e medio sublati, uia lata, plana, scrupulisque libera et exequata teritur, tristia procul ab oculis euanuerunt, scandala seditionesque  conquieuerunt, omnia denique impedimenta amota, luminaque pristina Ecclesie restituta sunt. Quare que caritatis sacerdotalisque consuetudinis propria sunt, locum suum denuo adepta nullo imposterum negotio perfici obseruarique poterunt.

At sunt interim nonnulli adhuc qui diuina flocci faciunt, proprieque existimationis causa quiduis moliuntur, neque quale ex Deo iudicium sibi immineat quidquam pensi habent. uerum enimuero ut illis usitatum gratumque est presenti glorie splendorique inhiare, eaque de causa inter sese conspirare, ita plane consentaneum est, ut nos diuine glorie ecclesiasticoque decoro, et concordie, sacrorumque  canonum obseruationi modis omnibus operam nauemus, nostrisque muniis die noctuque incumbamus, et pro imperatore nostro piissimo, potentissimoque iam declarato, sincero germanoque Ecclesie filio, ac moribus Deo gratis honesteque uite conuersatione egregie ornato, Deo qui illum coronat regnumque una cum illo administrat, continuas preces obsecrationesque offeramus, quo uitam pacificam imperiumque quam maxime diuturnum illi largiatur, barbaricis triumphis exornet, felicem Christiani ordis moderationem concedat, ad orthodoxe fidei zelum incitet, in diuinorum tandem preceptorum obseruatione ita perficiat, ut liberis suis cum regni potentieque diuturnitate honorem et gloriam relinquat non uulgarem


Ceterum nostras hasce synodicas litteras Micheli sanctissimo Christoque dilecto Philadelphie ciuitatis metropolitano, ad dilectam desideratamque fraternitatem uestram deferendas tradidimus. Et quamuis ex sermone et colloquio quod cum eo miscuimus, coniecturam facientes, non dubitemus quin omni cum humanitate eum suscepturi letisque oculis aspecturi sitis, rogamus nichilominus propter nostram paruitatem, ut germane, familiariter honorificeque a uobis excipiatur reficiaturque. Is enim est qui sincero feruidoque affectu uestram dilectionem complectitur, magnumque in rebus ecclesiasticis studium promptitudinemque declarat, et in sermone, uiteque integritate, et uirtute admodum excellere uidetur, qui etiam Deo illum dirigente,  animumque uestrum permouente ad maiorem nostram letitiam spiritualem perfectioremque nostre in Domino dilectionis affectionem, dilectionis concordieque symbola, hoc est, uenerandas uestras litteras hisce presentibus respondentes ad nos est relaturus. Uniuersam que uobiscum agit fraternitatem plurimum salutamus in Christo. uale in Domino. Ora pro nobis, sanctissime et beatissime frater, mediatorem et synergum apud Deum communem patronum fautoremque nostrum, magnum illum principemque apostolum adeptus, cui pro nobis indignis illius seruis intercessiones offerre ne graueris. In signum autem caritatis, que inter nos in Domino intercedit, misimus fraterne uestre beatitudini encolpium aureum, cuius alterum latus  crystallo est inclusum, alterum opere fusili effigiatum; habet id intra se alterum encolpium, cui pretiosorum lignorum particule celate inserte sunt; accessit his candidum sticarium, et castanei coloris contextum phenolium, tum epitrachelium quoque et enchirium auro uariegata et ornata. Isthec mnemosyni loco ad misericordem illum apostolatum Deo duce transferenda submisseque offerenda sindoni eleganter inuolui plumbeoque sigillo obsignari curauimus.






SANCTI LEONIS PRIuILEGIA.



I Horreensi uirginum Benedictinarum monasterio apud Treueros dat priuilegium Leo papa III.
[Mansi, conc. Collect.]

Ego Leo uicarius sancti Petri principis apostolorum, meritis quidem impar, uice tamen ipsius dignitate Romani fungens presulatus, cenobium Horreense a Modowaldo Treuerorum archiepiscopo, subministrante beata Modesta, filia sororis eius, e regalibus horreis, a quibus et nomen accepit, ad diuini cultus officium restaurandum post discessum beate uirginis Irmine, que prima hunc locum prouehendum  suscepit, tanta reuerentia et honore apprime donatum accepimus, ut matre istius congregationis uita excedente, nulla ab extraneis quocunque modo, sed una ex ipsis subrogetur, principibus Ecclesie Treuerensis ex consulto fauentibus, sororibus electione potitis, ipso quoque presule deuote annuente.

Quod tanta auctoritate subnixum, ut in eternum stabile permaneat, et fixum, in nomine Iesu Christi Domini nostri, sanctique predecessoris Petri, et omnium electorum Dei, eterno seruetur damnandus iudicio, si quis prelatus tanto hic commorantes exinaniuerit priuilegio. Fiat, fiat, amen, amen.



II. Leonis III P. M. bulla, qua confirmat translationem sedis episcopalis Ratisb. ex monasterio S. Emmerammi ad ecclesiam S. Stephani, illiusque omnimodam exemptionem promulgat. 
[Mansi, ibid.]

In nomine Domini nostri Iesu Christi Dei omnipotentis, Leo papa.

Agnitum esse uolumus cunctis Christiane religionis fidelibus, tam presentibus quam futuris, qualiter Christianissimus imperator, et augustus nomine Carolus, Deo aspirante, Christum hereditatis sue desiderans fieri possessorem, quoddam monasterium iuxta muros ciuitatis Tyburnie, que a Tiberio Cesare  Augusto edificata est, que modo uulgo appellata est Reganispurch, quod est constructum in honore sancte Marie matris Domini nostri Iesu Christi, et principis apostolorum Petri, et sancti Georgii martyris, ubi preclarissimus martyr et episcopus Pictauie corpore requiescit Emmerammus, in nostram immunitatem, successorumque nostrorum gratia defensionis transfudit. Et nos continuo pro Christi amore gratuita mente petitioni eius pie annuentes decreuimus ita fieri, et iussimus hanc certam auctoritatis nostre inde conscribi, et episcopus eiusdem ciuitatis tertius, nomine Adalwinus iuxta decretum et cum auctoritate nostra, in presentia piissimi imperatoris Caroli, recta ratione in synodali concilio cum iudicio episcoporum, clericorum, nec non nobilium  laicorum de eodem loco cathedram pontificalem mutauit, et canonica auctoritate in ciuitate ad ecclesiam S. Stephani protomartyris statuit, et sue suorumque successorum proprietati ac potestati deinceps in futurum abalienauit. E contra antedictus Christianissimus imperator dedit ad illum locum, ubi modo sedes episcopalis est, a parte meridiana ipsius monasterii perticas decempedas XL, et in alia parte C, in longitudine ducentas uII, et ecclesiam S. Petri, et ecclesiam S. Pauli iuxta muros predicte ciuitatis, et Wimintingen, et Egilolfesheim, et ecclesiam iuxta Nappurch, que uocatur Bersana, et confirmauit monasterium pretiosi Dei martyris Emmerammi in potestate imperatorum siue regum usque in euum permanere, et ita confirmauit; ut rector et abbas  eiusdem cenobii unoquoque anno uII aureos Romam ad altare sancti Petri persolueret. Hec mutatio et confirmatio fuit anno ab incarnatione Domini 798 auctoritatis nostre; ita ut si quis imperator aut rex eamdem ecclesiam tam sanctam alicui prestet, anathema sit. Congregatio autem monasterii liberam habeat potestatem, et electionem abbatis iuxta decretum sancti Benedicti sine omnium contradictione substituendi, et prefatum monasterium cum monachis et omnibus ibidem in presens collatis, uel in posterum conferendis, in nostram successorumque nostrorum immunitatem recepimus, feliciter. Amen.



III. Priuilegium Leonis pape pro monasterio sancti Benedicti Cupersanensi. 
[Ughelli, Italia sacra, tom. uII, pag. 702.]

Leo episcopus seruus seruorum Dei, dilecto Dei filio Eustasio abbati electo monasterti sancti Benedicti de Cupersano ad sanctam sedem nullo medio pertinentis salutem, et in regulari uita perfectionem.

Apostolice sedis administratio, cui licet indigne deseruimus, omniumque Ecelesiarum cura nobis et sollicitudo uiget, ut illarum prouisioni precipua nos conuenit affectione intendere, que ad Romanam spectare Ecclesiam dignoscuntur. Nuper per Dorotheum subdiaconum et monachum nos humili prece supplicasti istud monasterium, in quo olim quadraginta  monachi Deo famulabantur, ob Saracenorum impietatem in Italia confluentium et principum Grecorum schisma, post dilecti filii Teophylacti predecessoris tui in prefato monasterio abbatis obitum, adeo destitutum reperiebatur, ut monachorum qui in eo post istius regionis deuastationem superfuerint, neque maior, neque sanior esset pars pro successore eligendo. Consilio tandem Caufridi dilecti in Christo filii, abbatis sacri cenobii sancti Benedicti de Bario, cum ad Urbem tunc non esset tutus accessus, aliqui sui monasterii, monachi atque pars monachorum prioratus S. . . . . de Portu aspero nuncupati de Monopoli, quos de uestro gremio reputamus in Spiritus Paraclati carismate congregati XII Kalen. Maii te dilectum filium Eustasium elegere. Quare  nos et hanc sanctam sedem certiores fecisti, humiliter petens ut eamdem electionem de benignitate apostolica confirmare dignaremur. Nos precibus tuis benigne annuentes, te prefatum Eustasium canonice electum in abbatem prefati monasterii, quod Cupersani situm est, auctoritate apostolica confirmamus et stabilimus cum omnibus honoribus, redditibus ipsius monasterii, et iurisdictionibus suis, predecessoribusque tuis hactenus per hanc sedem sanctam indultis, monentes ut dum in eo prefueris uigilantia, doctrina, morumque probitate, subditos cete osque antecellas, eosque in caritate moneas corrigas, et exemplo edifices. Scire enim debes religiosis uiris in hoc sancto famulatu dum presunt, non in se ordinis potestatem, aut dignitatis sue pastoritie,  sed equalitatem conditionis ostendere, conuenire: nec talem te ostentare hominibusque preesse, et recordare quod antiqui Patres nostri, non tam reges hominum quam pastores pecudum fuere. Specula lucidissima Ecclesie sunt hi qui in locis regiminis positi apparent primi in subeundis ecclesiasticis muneribus, ut eorum exemplo letantes subditi subeant ipsorum iniuncta ministeria, et obsequium prestent dilectione iucundum. Subiunxit etiam Dorotheus tui cenobii ac totius conuentus nomine, quod non sine huius sancte sedis, et nostri . . . . . post exactos Longobardos, contentiones non parue orte sint propter patrimonii Ecclesiarum inuasionem a potentioribusque regionis, et militibus,  facinus perpetratum, et quod inclementia Saracenorum et Grecorum impietate in esse remanserat, relictum conterraneorum feda auaritia, iniustaque hostilitas usurpauit, iuris et pietatis tramite pretermisso; namque ius belli, quod uocitant, tanquam profanum ab Ecclesia Christiana depellitur. Idcirco studio tuo ad antiquam possessionem placide retrahere coneris, istique sacro cenobio restitui curabis, uigente in omnibus partibus Italie piissimi dilecti filii principis regis Francorum sanctione, ut comites, iudices quoque isthic Stratigo, et cathapani absque figura iudicii ad Ecclesias res Ecclesiarum reuertantur. Precipientes nos modo quod arma hostilia conquiescunt, ne monachi ad iurgia secularia accedant, nec questiones inconsulto moueant, aut  ad instar audacie militaris in elationem propter libertatem incidant. Absurdum uidetur apud religiosos sancti Benedicti ecclesiasticam libertatem in licentiam temerariam difformari, ne ministeria monachorum contemni a prauis hominibus uideantur. Sed quidquid querendum, uel respondendum prefato uestro monasterio sit, per aduocatorem hoc facere ne obliuiscare, et si res Ecclesiarum a Grecis principibus in Oriente, et in aliquibus in Italia ditionibus Grecanici imperii Saracenorum appulsu impie deuastata reperitur, letamur in Domino, quod cito ad omnia redintegrentur. Si quis autem post prefatam regis Francorum piissimi sanctionem aduersus istud monasterium Cupersanense putet habere querelam, et apud te tanquam abbatem uel monachos  litem suam decidere aut deferre noluerit, uolumus et statuimus ut ante nos aut legatos nostros querimonia deferatur quo . . . iudicii sine personarum acceptione sua, cuique iustitia Deo auctore seruetur.  Preterea omnes libertates immunitatesue predicti monasterii, nec non libertates episcoporum, et exemptiones secularium ab dilectis filiis imperatoribus et aliis fidelibus prememoratis sacro cenobio totique conuentui illius indultis, quorum diplomatum a uesana hostium rabie sancte Ecclesie Romane perduellium cremata maior pars fuisse subdictus Dorotheus nobis retulit, auctoritate apostolica confirmamus et indulgemus, precipientes ut presentium seriem a dilecto in Christo fratre nostro bibliothecario in regestris referri: ea omnia confirmationemque ipsam presentis scripti patrocinio communimus. Si que ergo in futurum ecclesiastica secularisue persona hanc nostram confirmationis et constitutionis paginam sciens contra eam temere uenire  tentauerit, secundo tertioue commonita, nisi rebus suis congrua satisfactione prospexerit, potestatis honorisque sui careat dignitate, reamque diuino iudicio se existere de perpetrata iniquitate cognoscat, et a sanctissimo corpore, et sanguine Domini nostri Iesu Christi repellatur. Amen. Amen. Amen.

Dat. Rome, in monasterio sancti Anastasii per manus Ioannis bibliothecarii, et card. nostre Romane Ecclesie uII Kal. Decemb. anno Domini 815, indict. 9, Pont. uero domni Leonis diuina prouidentia pape III, anno 20.

    Nicolaus presbyt. S. R.E. card. tit. sancte crucis in Hierusalem.
    Eustachius tit. sancte Praxedis presb. card. S. . . Teophylactus S. R. E card.
     Stephanus S. R. E. tit. sancti Marci. Bonifacius card. tit. S. . .
    Ioannes S. R. E. bibliothecarius






ANNO DOMINI DCCCXuIII.
STEPHANUS Iu PONTIFEX ROMANUS.





NOTITIA HISTORICA IN STEPHANUM Iu.
[Mansi, Conc. Collect., tom. XIu.]


Stephanus  natione Romanus ex patre Marino,  sedit annos septem, menses septem [mens.7, d. 3].  Hic a primeua etate in patriarchio Lateranensi sub sancte memorie domino Adriano papa nutritus  atque educatus, nobili prosapia atque clarissimo genere ortus, adhuc in parua etate ad discendam sacre discipline scientiam studiosius uigilabat. Defuncto uero sancte memorie iam prefato domino Adriano papa, in locum eius dominus Leo papa successit. Qui predictum dominum Stephanum conspiciens bone conuersationis atque humilitatis, eum ad subdiaconatus ordinem promouit.

Quem magis ac magis spiritualibus studiis uacare conspiciens, domino annuente ad diaconatus culmen eum prouehit, et ex tunc multipliciter spiritualibus pollens studiis, maximam tam ad euangelizandum populo solerter ac clare diuina atque euangelica uerba, quamque ad exercendam ecclesiasticam traditionem gessit curam. Et ita Spiritus sancti gratia in eius corde refulsit, ut in omnibus efficax idoneusque comprobaretur. Sicque factum est ut dum de hac uita migraret ante prefatus dominus Leo papa, illico, dum feruentissimo affectu a populo Romano diligeretur, idem precipuus ac sanctissimus uir  Stephanus ad sacrum pontificatus culmen est electus. Qui omnes uno affectu, parique amore eum ad ecclesiam beati Petri apostoli perducentes, Dei ordinante prouidentia, papa orbis consecratus est.

Hic sanctissimus uir in pontificatu iam positus,  pro confirmanda pace et unitate sancte Dei Ecclesie, ad Francie arreptus est iter apud piissimum et serenissimum dominum Ludouicum imperatorem. Qui cum in Franciam peruenisset, tanto honore atque exaltatione a predicto piissimo principe atque Francorum populo susceptus est, quanto uix lingua narrari potest. Et tantam illi Dominus gratiam largiri dignatus est, ut omnia que ab eo poposcisse dignoscitur, in omnibus impetrarit.

In tantum ut idem piissimus princeps pro illius amore in finibus Francie, super omnia dona que ei largitus est, curtem de suo proprio fisco beato Petro apostolo perpetuali usu per preceptionis paginam concessit. Idem uero sacer antistes exemplum sumens Redemptoris nostri, qui pro nobis de celis dignatus est descendere et de captiuitate diaboli nos eripere, omnes exsules qui illic captiuitate tenebantur propter scelera et iniquitates suas quas in sanctam Ecclesiam Romanam et erga dominum Leonem papam gesserunt, pro pietate Ecclesie secum  reduxit. Fecit autem in ecclesia beati Petri apostoli ad uincula thymiamaterium de argento desuper deaurato pensans libras . . . . .

Item similiter fecit gabathas et de argento pensantes libras . . . . . Similiter fecit uela holoserica  cum periclysi de fundato numero . . . . . Imo et in eadem ecclesia fecit uestem de chrysoclauo cum gemmis habentem historiam beati Petri apostoli. Item fecit uela de fundato numero . . . . . Et in monasterio ubi supra fecit calicem de auro cum gemmis ornatum pensantem libras . . . . . Et patenam de argento desuper deauratam pensantem libras . . . Item fecit crucem de auro cum gemmis ornatam pensantem libras . . . . . Fecit autem predictus et uenerabilis preclarus pontifex in Sancto Theodoro in Sabello crucem de auro cum gemmis ornatam, et calicem de argento pensantes libras . . . . .

Fecit autem predictus uenerabilis et preclarus  pontifex in basilica beati Petri apostoli Ad uincula patenam et calicem de argento desuper deaurato pensantes libras . . . . . Item ubi supra, fecit coronam de argento cum pendentibus suis pensantem libras . . . Enimuero et in oratorio sancte Barbare martyris in Subora fecit uestem de fundato. Nec non et in basilica beate Helene fecit uestem de fundato. Hic diuina uocatione de hac luce subtractus ad eternam migrauit requiem. Sepultus uero est in basilica beati Petri apostoli. Fecit autem ordinationem unam in mense Decembrio, presbyteros nouem, diaconos quatuor, episcopos per diuersa loca numero quinque: et cessauit episcopatus dies duos.





ANNO DOMINI DCCCXXIu.
PASCHALIS I, PONTIFEX ROMANUS.





NOTITIA HISTORICA IN PASCHALEM I.
[Mansi, Coll. Concil. ampl., tom. XIII.]


 Paschalis, natione Romanus, ex Patre Bonoso, sedit annos septem, menses quinque [tres], dies sexdecim [17]. Qui a primeuo etatis sue diuino cultui mancipatus, atque in sacrosancte Ecclesie patriarchio studiis diuine salutifereque Scripture imbutus, tam in psalterio quamque in sacris paginis Noui ac ueteris Testamenti specialiter eruditus. Elegans atque in omni bonitate perfectus, subdiaconus quidem factus, et postmodum diaconus atque presbyter honorifice consecratus est.

Erat autem uir sanctus, castus, pius, innocens, magnanimus, loquela deuotus, pudicitia plenus, et nimis hilariter iucundeque in eleemosynis pauperum cuncta que habebat opportune distribuems. In colloquiis ergo diuinis frequentius cum religiosis ac sanctis monachis sedula obseruatione die noctuque insistebat, et in orationibus ac uigiliis quotidianisque  ieiuniis humiliter atque honeste uigebat. Quem dum predecessor eius domnus Leo ter beatissimus papa tantis studiis peruigilem et religionis deuotum conspexisset. tunc ei monasterium beati Stephani primi martyris, iuxta basilicam beati Petri principis apostolorum, ad regendum commisit: quia scriptum est: Nemo lucernam accendit, et in abscondito ponit, neque sub modio, sed super candelabrum, ut qui ingrediuntur lumen uideant . Unum qui suimet uite huius temporalis lucra pro eterna sobrie atque utiliter moderando correxit, et exemplum bene uiuendi in subditis, et correctionem pietatis religiosius exornauit. Qui etiam gratiam hospitalitatis in peregrinis et claudis, qui ob amorem beati Petri apostoli de longinquis regionibus ad eius limina occurrebant, utiliter preparans necessaria subministrabat, et occulte quibus egebant hilariter erogabat.  Et semper quotidie in Dei operatione crescebat, usquequo predecessor eius domnus Stephanus papa de hac luce ad eternam beatitudinem migrasset. Dum ergo per tanta bone operationis exempla precipue longe lateque fama discurreret, et omnipotens Deus regimen Ecclesie sua sub pie gubernationis cura annueret, apte moderateque disponere; una concordia, una eademque uoluntate diuino interueniente consultu a cunctis sacerdotibus, seu proceribus, atque omni clero, nec non et optimatibus, uel cuncto populo Romano ad laudem et gloriam omnipotentis Dei in sedem apostolicam pontifex eleuatus est. Erat enim patrum preceptorum, seu institutorum pontificum, atque canonum, nec non legum sanctionumque decentissimus obseruator, et cuique iustitie norme a tempore ordinationis sue nobilissimus promulgator; tardus ad irascendum, et uelox ad miserandum. Nullum malum pro malo reddens, neque uindictam secundium cuiusquam commissum tribuens, sed semper misericors pia dilectione omnibus  ciuibus, et a Deo commisso populo Romano amator et gubernator existebat. Omnium etenim ecclesiarum Dei cum summo studio atque summa prouidentia pro solita religionis cura cultor, restaurator, atque in omnibus deuotissimus exornator fuit.

Hic beatissimus presul multa corpora sanctorum requirens, inuenit: que et diligentius intra ciuitatem ad honorem et gloriam Dei honeste recondidit. Rogam etiam omni clero suo in presbyterio profecto multipliciter ampliauit, et omnem thesaurum in sacrario celesti recondidit, maxime propter captiuos, et exsules eos non tantum a transmarinis regionibus uiros ac mulieres auro, seu argento redimens, uerum etiam per longinqua uiarum itinera, passim perquirendo, tam in Hispanie partibus, quamque per singula loca inueniens, sicut bonus et uerus pastor, ad propria perduxit.

Fecit autem in sacro altari beati Petri principis apostolorum uestem mire magnitudinis pulchram, et  decoratam nimis, ex auro gemmisque contextam, prefigurantem historiam, qualiter idem apostolus a uinculis per angelum ereptus est. In eiusdem uenerabili basilica, ante aditum que ducit ad corpus in loco Ferrata, altare constituit, in quo et uenerandum beati Sixti martyris atque pontificis corpus honestissime collocauit. Ubi et desuper arcum musiuo exornatum decenter instruxit. Simili modo in eadem sacratissima beati Petri apostoli ecclesia, iuxta ingressum qui ducit ad Beatam Petronillam, oratorium summe magnitudinis atque pulchritudinis decoranter construxit. Et super columnas in quadrificio camerantes musiuo, pulchrisque metallis decorauit. In quo et corpora beatissimorum martyrum Processi et Martiniani, ad honorem et gloriam omnipotentis Dei, memorialiter honorificeque recondidit. In cuius absidam imaginem pulcherrimam de argento exauratam cum diuersis historiis inter marmorum constructiones [concrustationes] ordinatas infixit,  que pensant libras 62 et semis, simulque et lilia de argento pensantia libras 17 et uncias duas. Nec non et gabatas ex argento purissimo numero septem, pensantes simul libras 13 semis et uncias duas. Imagines etiam de argento exauratas fecit in eodem uenerabili loco numero tres. Unam Saluatoris Domini nostri Iesu Christi, et duas aliorum beatorum martyrum Processi et Martiniani, pensantes insimul libras triginta sex. Nec non et aliam imaginem ex auro purissimo obtulit ad ornatum iam prefati oratorii, pensantem libras 13 et uncias tres. Simili modo canistra ex mundissimo argento numero octo, pensantia omnia libras tres et quadraginta. Pariterque et concham  ad spongiam pro nocturnis diligentiis ibidem ex argento constituit, pensantem libras 7 et uncias 9. Imo et claues in modum crucis ex auro purissimo seu gemmis mire decorationis exornatas in eodem uenerabili loco merito decorauit, que pensant libras . . . . . Ubi etiam regularem ordinauit, quem laminis argenteis superinduxit, pensantem libras 20. Super quem constituit arcus duos de argento, et gammadias quatuor, que simul pensant libras 60. Propitiatorium etiam altaris ex laminis argenteis exornatum circumduxit, atque sacram confessionem eius interius exteriusque cum regulis suis nobilissime circumstruxit, que simul pensant libras . . . . . Et super altare eorumdem beatissimorum martyrum uestes duas instituit, ex quibus unam de fundato cum cruce de chrysoclauo, et alteram de quadruplo mirifice exornauit. uela quoque maiora de fundato numero septem cum periclysi de blattin circumsuta similiter decorauit.

 Sed neque hoc silentio pretereundum esse arbitramur  quod eodem tempore, diabolica operante uersutia, per quorumdam gentis Anglorum desidiam ita est omnis illorum habitatio, que in eorum lingua burgus dicitur, flamma ignis exundante combusta, ut etiam nec uestigia pristine habitationis in eodem loco inueniri potuissent. Cuius exuberantis incendio pene totam porticum, que ducit ad basilicam principis apostolorum, ignis fomes deuastauit.

Et dum hec ter beatissimus pontifex quasi hora noctis conticinio persensisset, subito propter amorem ecclesie beati Petri apostoli, atque tantam peregrinorum illorum deuastationem, nudis pedibus discalceatus pedester cucurrit. Cui tanta omnipotentis Dei in eius aduentu misericordia adfuit, ut locum in quo prius idem coangelicus pontifex constitit, nequaquam ulterius impetus ignis transgredi permisit. Sed ipse Dei clementiam exorando, et multitudo fidelium, qui aderant decertando acies ignis Deo miserante exstincta est. Sicque peractum est ut totius  noctis spatium usque ad auroram perseuerans in eodem loco perstiterit. Unde postmodum ter beatissimus pastor considerans illorum peregrinorum inopiam, que ob insidias diabolice fraudis irrepsit, tanta dona tantaque beneficia, sicut semper solitus erat, in eorum necesstatibus impertiuit, tam in auro, et argento, uel corporum indumenta, quam reliqua necessaria alimenta omnia uberius subministrabat. Sed et siluarum copiam pro lignorum utilitate, quatenus domicilia, sicut ante in eodem loco fuerant, utiliter restaurarent. Porticum etiam que ab eadem clade uastata est decentius quam fuerat in melius firmissime restaurauit.

Hic preclarus et uenerabilis pontifex fecit in ecclesia beati Petri apostolorum principis nutritoris sui uela de chrysoclauo per arcus presbyterii, habentia historiam de mirabilibus apostolorum que per eos Dominus operari dignatus est, numero 46. Ecclesiam etiam beatissime Christi martyris Praxedis,  que quondam priscis edificata temporibus nimio iam lassata senio, ita ut a fundamentis casura ruinam sui minaretur, idem uenerabilis pontifex  in alium non longe demutans locum, in meliorem eam quam dudum fuerat, erexit statum.  Absidam uero eiusdem ecclesie musiuo opere exornatam uariis decenter coloribus decorauit. Simili modo et arcum triumphalem eisdem metallis mirum in modum perficiens compsit.

Hic beatissimus et preclarus pontifex multa corpora sanctorum diutius in cemeteriis iacentia pia sollicitudine, ne remanerent neglectui, querens atque  inuenta colligens, magno uenerationis affectu in iam dicte sancte Christi martyris Praxedis ecclesiam, quam mirabiliter renouans construxerat, cum omnium aduocatione Romanorum, episcopis, presbyteris, diaconibus et clericis laudem Deo psallentibus, deportans recondidit. Que dum sanctissimi atque coangelici presulis intima cordis uigilantia gererentur, ut reconditorum ibidem sanctorum corporum Deo indesinenter super astra placentium precibus apud omnipotentem Dominum iuuaretur. Construxit in eodem loco a fundamentis cenobium, quod et nomine sancte Praxedis uirginis titulauit. In qua et sanctam Grecorum congregationem aggregans, que die noctuque Grece modulationis psalmodie laudes omnipotenti Deo sanctisque illius ibidem quiescentibus sedulo persolueret, introduxit. Siquidem in eodem uenerabili monasterio plurima conferens predia, et possessionum loca urbana, uel rustica superflue atque abundanter ditauit. Quinimo et in eadem ecclesia fecit oratorium beati Zenonis Christi martyris,  ubi et sacratissimum eius corpus ponens musiuo amplianter ornauit.

Fecit autem in eadem ecclesia ciborium ex argento pensans libras octingentas et decem, imo et propitiatorium sacri altaris ex argenteis laminis mirifice exornauit. Confessionem denique eius cum rugulis suis interius exteriusque uallantem pulcherrime compsit atque decorauit, que simul pensant libras trecentas. Super eiusdem uenerabilis altare fecit regnum spanoclystum ex auro fuluo, seu diuersis lapidibus exornatum, pensans libras 5 et uncias duas et semis. Et in eodem sacro altari fecit uestem de chrysoclauo cum diuersis historiis mire magnitudinis atque pulchritudinis exornatam. Item, ubi supra, obtulit aliam uestem chrysoclauam ex auro gemmisque confectam, habentem historiam uirginum, cum facibus accensis mirifice comptam atque decoratam. Ad sacrum denique eiusdem uirginis corpus obtulit imaginem ex laminis argenteis prefiguratis,  pensantem libras nonaginta et nouem. Hic benignissimus presul fecit in iam dicto monasterio oratorium beate Agnetis Christi uirginis mire pulchritudinis exornatum. Ecclesiam denique sancte Dei genitricis semperque uirginis Marie domine nostre, que appellatur Dominica, olim constructam, et iam ruine proximam solerti uigilantia prefatus pontifex ampliorem melioremque, quam ante fuerat, a fundamentis edificans renouauit. Absidamque eiusdem ecclesie musiuo mirifice decorauit. Ubi etiam et plurima obtulit dona; scilicet ciborium ex argento pensans libras trecentas triginta et duas. Propitiatorium sacri altaris ex laminis argenteis compte decorauit. Confessionem quoque eius cum rugulis intus et foris mirum in modum perficiens adornauit, pensantem libras centum et quindecim, et uncias tres. Item, ubi supra, fecit gabatam ex auro purissimo, pensantem libras duas, et uncias octo. uerum etiam et arcum ex argento, et columnas duas cum  gammadiis duabus pensantes libras . . . . .

Imo et in sacro altari fecit uestem de chrysoclauo, habentem historiam Dominice natiuitatis Domini nostri Iesu Christi mire pulchritudinis exornatam. Iterum, ubi supra, fecit uestem de staurace pulcherrimam cum periclysi de blattin. Item aliam uestem de blattin Byzantea habentem tabulam de chrysoclauo cum uultu sancte Dei genitricis, et angeli obsequio stantes cum periclysi de staurace. Pariterque aliam uestem de staurace habentem pauones, et in medio crucem de blattin. Porro et uestes duas de quadrapulo habentes in medio crucem de blattin. Item, ubi supra, fecit uestem ex auro textam cum periclysi de blattin. Coopertorium rubeum de serico unum. Fecit  etiam in circuitu altaris uela rubea serica quatuor cum gammadiis, et cruces de quadrapulo. Hic uenerabilis presul obtulit in trabe ante uestibulum altaris uela Tyria tria, et de quadrapulo quinque. In arcus maiores eiusdem ecclesie fecit uela de quadrapulo uiginti, et per arcus presbyterii uela parua de staurace quatuor, simulque in ingressu presbyterii uela Tyria duo. Hic benignissimus pontifex fecit in ingressu iam dicte ecclesie cortinas maiores de quadrapulo cum periclysi de fundato mirifice ualde.

Christi namque omnipotentis Domini famulus, et prenominatus pontifex maximam Dei ecclesiarum curam et sollicitudinem preuidendo indesinenter gerens, cum quadam die orationis studio ad sancte Dei uirginis Christique martyris  Cecilie ecclesiam adueniret, nimio iam quassata senio ecclesie eiusdem menia etiam a fundamentis ruitura: uidens que per olitana tempora defectu uetustatis marcuerant, et pene ruinis confracta diu antiquitus lacerata manebant, dato studio operis eodem in loco  magnifico opere nouam construere ecclesiam cepit, et perficere satis meliorem quam fuerat studuit.

Sed neque illud pretereundum esse existimamus, dum quadam die ad beati Petri principis apostolorum ecclesiam pergeret, quatenus apud eumdem beatum Petrum apostolum solito more uigilias celebraret, et ante eiusdem confessionem matutinales lucescente Dominica laudes residens decantaret, subito depressus sopore uidit assistentem sibi uirginali aspectu puellam angelicis uestibus decoratam, talia locutionis affamina protulisse dicens: Multas tibi gratias referimus, quia certamen, quod de me diu posueras frustratorias relationibus peruulgatis aures accommodans reliquisti [quod ad incertam famam, quam de me sparsam diu frustr. r. p. a. accommodare rel.]. Quippe qui tanto penes me fuisti, uti proprio loqui inuicem ore ualeremus. Hec iam sepe prefatus pontifex diligenter audiens studiose requirere cepit que esset ipsa que talia illi uerba  diceret, uel quo nomine uocaretur. Cui illa respondit: Si nomen inquiris, Cecilia famula Christi uocor. Ad quam summus inquiens presul: Quomodo hoc credere possum, eo quod olim fama relata sit, quatenus eiusdem uenerabilis Christi martyris Cecilie corpus ab Aistulpho Longobardorum rege hostiliter Rome residente furtim et ab illius hominibus fuisset ablatum? Cui talia uenerabili pontifici intimanti, omnipotentis Dei famula dixit: Quia me desideranter, ut inuenirent. Longobardi quesiuerunt, omnino uerum est: sed Domini mei Iesu Christi opitulatione, et domine mee sancte Dei genitricis semperque uirginis Marie auxilio, neque me inuenire, neque deportare, sicut uoluerant, hinc longius potuerunt. Et ideo, sicut me querere cepisti, qualiter me inuenias, assiduo labore non desistas incumbere, quia Domino Deo, pro cuius amore et honore passa sum, placuit ut tu me inuenias, et in ecclesia quam nouiter construxisti, recondas. Et hec dicens ab oculis  aspicientis ablata est. Tunc idem uenerandus pontifex, matutinalibus laudibus persolutis, pro tam certe et indubitabilis reuelationis iudicio [indicio], cepit hac illacque operosius querere ubi sacratissimum eius corpus iaceret humatum? Quod, tribuente Deo, dum sollicite quereret, reperit in cemeterio Pretextati, sito foris portam Appiam, aureis illud uestitum indumentis, cum corpore uenenerabilis sponsi sui ualeriani, pariterque et linteamina martyris ipsius sanguine plena, quando ab impio percussa carnifice Christi Domini martyr est regnantis in secula consecrata. Quibus et linteaminibus sanguis sancte martyris extersus, inuoluta ad pedes illius corporis sacratissimo cruore plena de  trina carnificis percussione reperta sunt. Que cuncta suis pertractans manibus collegit, et cum magno honore infra muros huius Romane urbis in ecclesia nomine ipsius sancte martyris dedicata ad laudem et gloriam omnipotentis Dei eiusdem uirginis corpus, cum carissimo ualeriano sponso, atque Tiburtio et Maximo martyribus, nec non Urbano et Lucio pontificibus, sub sacrosancto altari collocauit. Pro quorum sanctorum honore uidelicet, et opitulatione, construxit monasterium in honorem uirginum seu martyrum Agathe et Cecilie iuxta ipsius ecclesiam, in loco qui dicitur Colles iacentes. In quo et monachorum Deo seruientium congregationem pro quotidianis laudibus in prefato titulo sancte Cecilie diu noctuque omnipotenti Domino decantandis, constituit. Et pro subsidio, et luminariorum concinnatione, seu utilitate atque stipendiis monachorum, nec non et pro amore atque dilectione, qua erga predecessorem suum pie recordationis domnum Leonem tertium papam habere uidebatur,  hospitale sancti Peregrini positum ad beatum Petrum apostolum in loco qui uocatur Naumachia, quod idem predecessor suus construxerat, et ob neglectum atque destitutionem prepositorum paupertatis inopia consumi uidebatur, idcirco pio iuuamine consulens prefatum hospitale cum fundis et casalibus, atque massis, seu etiam colonis, siue domibus, nec non familiis, et uniuersis que iuste et rationabiliter secundum legum statuta, eique a predecessore suo in iam prefato hospitali donata sunt. Queque ab ipso pia deuotione ad augmentum iam dicti monasterii adiuncta sunt, siue agris, uel uineis, etiam domibus, nec non rustica familia, sue auctoritatis pagina pro iam nominata monachorum congregatione in eodem monasterio confirmauit. Qui sanctissimus presul amore uenerandorum sanctorum fecit in ornamentis ipsius ecclesie absidam musiuo opere decoratam, et ciborium mire magnitudinis ex argento, pensans libras quingentas et semis,  et uncias octo. Propitiatorium denique sacri altaris, seu confessionem, interius exteriusque cum rugulis suis ex laminis argenteis mirum in modum perficiens compsit, que simul pensant libras sexaginta quatuor, et uncias quinque. Ad sacrum uero eiusdem uirginis corpus obtulit imaginem ex argenteis laminis pensantem libras nonaginta quinque. Fecit etiam ante uestibulum altaris regularem inuestitum ex laminis argenteis, et columnis duabus, ubi et posuit arcum unum, et gammadias duas, pensantia insimul libras centum, et semis. Obtulit ibi ipse imagines argenteas deauratas tres, pensantes insimul libras quadraginta octo, et semis. Sepefatus quoque presul fecit per arcus eiusdem ecclesie calices maiores ex argento uiginti et sex, pensantes insimul libras centum nouem, et semis. Item ubi supra obtulit canistra ex argento duo pensantia libras duas et uncias octo. Gabatam ex auro purissimo pensantem libras tres. Fecit iam predictus  pontifex canistra Enafoti ex argento duo pensantia libras decem: gabatas ex argento tres pensantes libras quinque: thuribulum ex argento deauratum pensans libram unam. Hic benignissimus presul obtulit in sacro altari uestem de blattin Byzantea, habentem in medio tabulam de chrysoclauo cum historia qualiter angelus beatam Ceciliam seu ualerianum et Tiburtium coronauit, cum periclysi de Chrysoclauo mire pulchritudinis exornatam. Item ibi fecit uestem de fundato alythino, habentem in circuitu periclysin de olouero.

Ob amorem eiusdem uirginis fecit aliam uestem de fundato porphyretico, habentem in medio crucem ex auro texto compte decoratam. Enimuero in cum dicto altari obtulit uestem albam sigillatam cum rosulis, habentem in medio crucem de blattin cum psillis, et periclysin de blattin Byzantea pulcherrime exornatam. Obtulit et in prenominato Itari uestem de quadrapulo.


uenerabilis pontifex fecit uela alythina pendentia in circuitu altaris quatuor, habentes cruces et gammadias de fundato et quadrapulo. In arcellam uero, ubi uenerabile caput eiusdem uirginis condidit, fecit uestem paruam de Tyrio cum periclysi de blattin. Obtulit ubi supra uestem de fundato prasino: imo et aliam uestem de staurace cum periclysi de olouero, et uestem de blattin cum periclysi de fundato. Fecit etiam in arcella ad corpus iam dicte uirginis uestem de quadrapulo cum periclysi.

Porro et aliam uestem de staurace cum periclysi de olouero. In iam dicta ecclesia fecit uela Tyria cum periclysi de blattin Byzantea numero uiginti quinque. Item uela prasina cum periclysi de olouero numero quatuor. Obtulit ubi supra uela alythina cum periclysi de blattin numero tria. Simulque uela de fundato parua cum periclysi de blattin numero duo. Pariter uela Tyria cum periclysi de fundato duo.

Hic uenerabilis et preclarus pontifex fecit per  arcus iam dicte ecclesie uela de fundato numero duodecim, et de quadrapulo quatuordecim. Fecit et in arcu presbyterii uela parua cum periclysi de blattin Byzantea numero duodecim. Hic a Deo protectus uenerabilis presul fecit in ingressu eiusdem ecclesie cortinam maiorem de quadrapulo et staurace pulcherrime exornatam.

Ipse etiam sepe dictus pontifex monasteriis circumquaque constructis uigilanti cura satis animo gerens, quidque haberent inquirens, reperit ipse pius pontifex monasterium sancti Sergii et Bacchi, post formam aqueductus patriarchii Lateranensis positum, rebus omnibus desolatum, ita ut ancillarum Dei congregatio, que ibidem inerat, paupertatis inopia nullas omnipotenti Domino sanctisque illius laudes decantare ualerent. Qua uenerabilis pastor inquisitione ad pietatem commotus, famulas Dei qualiter bene religioseque esse possint perfecit. Et in eo monachorum aggregans statuit conuentionem,  multis idem monasterium ditans facultatibus, et in familiis, massis, uineis, domibus, urbanis et rusticis locis amplianter sufficienterque multiplicauit, quatenus ipsa congregatio residens, omni necessitate postposita, soli Deo sanctisque illius laudes et hymnos nocte dieque modulanter in uenerabili ecclesia Saluatoris Domini nostri Iesu Christi sita iuxta Lateranas decantaret.

Preterea in oratorio beatissimorum martyrum Processi et Martiniani sito infra ecclesiam beati Petri principis apostolorum, quod et idem ipse construxit, obtulit imaginem ex auro purissimo, habentem uultum sancte Dei genitricis, pensantem libras decem, et uncias quatuor. Ibi et ipse fecit uestem de blattin Byzantea, habentem tabulas de chrysoclauo duas cum uultu beati Petri et sanctorum martyrum Processi et Martiniani, et periclysin de chrysoclauo mira pulchritudine decoratam. Illic etiam obtulit uestem holosericam habentem in medio tabulam  de chrysoclauo cum uultu Dominice resurrectionis Domini nostri Iesu Christi, et periclysin de blattin Byzantea pulcherrime comptam.

uerumenimuero sanctis eisdem uela holoserica cum periclysi de quadrapulo, et blattin Byzantea obtulit numero nouem. Ubi et supra fecit uela parua de Tyrio cum periclysi de fundato numero sex. Thuribulum de argento exaurato mirifice pensans libram unam. In oratorio autem beatissimorum martyrum Sixti et Fabiani iam nominatus pontifex fecit gabatas ex argento tres, pensantes libras quinque et uncias sex. Ante imaginem quoque ipsius oratorii fecit uelum de chrysoclauo mirifice decoratum. Supra eorum uenerabile altare fecit uestem de alythino habentem in medio crucem de blattin Byzantea, et periclysin similiter de blattin. Simili modo in iam dicto oratorio obtulit sepedictus pontifex uestem holosericam, habentem in medio cruces de chrysoclauo duas, et periclysin de staurace diuersis  margaritis ornatam. Ibidem ipse fecit aliam uestem de fundato habentem in medio crucem de blattin. Fecit etiam ad ornatum predicti oratorii uela de alythino cum periclysi de blattin Byzantea numero quatuor. Simulque uela holoserica cum periclysi de quadrapulo, et de olouero numero quatuor.

Hic benignissimus presul fecit in ecclesia beatorum martyrum Cosme et Damiam in uia Sacra uestem de Tyrio, habentem in medio tabulam de chrysoclauo cum uultu Domini nostri Iesu Christi, atque beatorum martyrum Cosme et Damiani cum aliis tribus fratribus, cum cruce de auro texto, et periclysin de olouero pulcherrime comptam atque decoratam. Super eorum denique sancto altari obtulit coopertorium de Tyrio mirifice decoratum. Imo uero ante uestibulum ipsius altaris fecit uela Tyria cum periclysi de blattin Byzantea numero tria.

uenerabilis etiam pontifex fecit in monasterio Saluatoris Domini nostri Iesn Christi sito in territorio  Reatino uestem de chrysoclauo cum historia, qualiter idem Dominus noster iehsu Christus cum archangelis et apostolis in celo coruscat, mira pulchritudine diuersis ornatam margaritis. Item in iam dicto monasterio ad ornatum sacri altaris aliam obtulit uestem de fundato, habentem cruces de blattin Byzantea, et periclysin de chrysoclauo mirifice exornatam. Pari modo in ecclesia beati Menne martyris fecit uestem de quadrapulo cum periclysi de blattin Byzantea.

Hic sanctissimus et coangelicus presul obtulit in ecclesia beati Petri apostoli in Centumcellis calicem et patenam ex argento deauratas, pensantes libras quatuor, et uncias tres.

Enimuero et in ecclesia beati Petri apostoli fautoris sui fecit euangelium cum blattin ex argento pensans libras octo, et uncias octo. Benignissimus quoque presul fecit in monasterio beati Stephani protomartyris ad sanctum Petrum uestes albas holosericas quatuor, habentes in medio crucem de auro  texto cum diuersis margaritis, et periclysi de blattin mirifice decoratas. Item, ubi supra, obtulit prenominatus pontifex uestem de fundato, habentem in medio crucem ex auro textam, et periclysin de chrysoclauo. Sepedictus denique presul fecit in iam dicto monasterio uestem de fundato, habentem in medio tabulam de chrysoclauo cum uultu sancte Dei genitricis, et sanctorum apostolorum Petri et Pauli, et periclysin de blattin.

Obtulit ibidem ipse uestes de staurace duas habentes in medio cruces de chrysoclauo, et periclysin de blattin. Fecit etiam ad ornatum ipsius oratorii uelum maius de quadrapulo, habens in medio cruces de auro textas tres, et periclysin de blattin. In diaconia beati Archangeli obtulit iam dictus pontifex uestem de blattin Byzantea, habentem in medio crucem de chrysoclauo, et periclysin de chrysoclauo pulcherrime comptam.

Enimuero et in ecclesia beate Cecilie martyris  fecit concham ex argento, ubi et pretiosum eiusdem uirginis caput condidit pensantem libras octo et semis. Simili modo et in ecclesia beati Quiriaci martyris in Thermis obtulit predictus presul uela de fundato numero octo. Hic a Deo fultus iam nominatus pontifex fecit in oratorio sancti Archangeli, quod quondam predecessor eius domnus Leo papa constituit atque construxit, uestem albam holosericam, habentem in medio tabulam de chrysoclauo cum historia Dominice resurrectionis Domini nostri Iesu Christi, et periclysin de chrysoclauo mirifice decoratam. Item ibi obtulit aliam uestem de fundato cum periclysi de blattin Byzantea.

Fecit etiam iam dictus pontifex in supradicto oratorio uestem aliam de quadrapulo circumsutam cum historia Dei genitricis pulcherrime comptam atque decoratam.

Preterea idem summus pontifex et orthodoxus, diuina inspiratione pulsatus, ecclesiam sancte et  intemerate uirginis Marie domine nostre ad Presepe, cernens quondam tali more constructam, ut post sedem pontificis mulieres ad sacra missarum solemnia stantes, prope assistere iuxta pontificem uiderentur, ita ut si aliquid colloqui pontifex cum sibi assistentibus uoluisset, ex propinqua ualde mulierum frequentatione nequaquam ei sine illarum interuentione liceret; largum ibidem locum inesse, qualiter inde sedem mutare ualeret, concerneret, dato operis studio cepit indesinenter agere sedem inferius positam sursum ponere, ut eo familiarius Domino preces fundere posset, quo consortia populorum modeste declinare potuisset. Denique sedem optime quam dudum fuerat pulcherrimis marmoribus decoratam condidit, et undique ascensus, quibus ad eam gradiatur, construxit, pauimentumque altaris erigens pretiosissimis marmoribus strauit, Erexit sane sex inibi ante confessionem sacri altaris purpureo colore columnas, quas super et candidi  marmoris trabem posuit, purpureis dextra leuaque marmoribus nectens illas scilicet, celaturisque exornans satis commode decorauit. Presbyterium quoque ipsius ecclesie diuersis marmoribus quam pridem fuerat in melius reparauit. Propitiatorium uero sacri altaris, seu confessionem interius exteriuque cum rugulis suis ex auro purissimo mirifice decorauit, pensans libras centum septuaginta quatuor et uncias sex. Similiter et altare ipsius basilice ex argenteis laminis cum historiis diuersis pulcherrime compsit atque deaurauit, pensantibus libras trecentas octoginta et quinque. Benignissimus etiam preclarusque presul obtulit ibi gabatas ex auro purissimo cum diuersis gemmis numero sex, pensantes libras uiginti et uncias sex. Et hoc constituit ut semper diebus ac noctibus ante sacrosanctum altare lucerne ardere debeant. Hic diuina inspiratione fultus obtulit in iam dicta basilica arcus ex argento numero octo, cum columnis sexdecim, pensantes insimul libras ducentas decem et octo, et  uncias octo. Fecit etiam et ante uestibulum altaris rugas maiores ex argento, pensantes libras septuaginta et octo. Obtulit etiam et canthara ubi supra ex argento numero sex, pensantia insimul libras sexaginta et semis. Pari modo et per arcus maiores sepedicte ecclesie fecit calices maiores ex argento pendentes numero quadraginta et duos, qui omnes insimul pensant libras ducentas octoginta et unam. uenerabilis etenim presul ob amorem eiusdem uirginis domine nostre obtulit ibidem coronas ex argento numero quatuor, pensantes libras sexaginta et duas et semis, et uncias tres. Item, ubi supra, canistra ex argento numero duo, peasantia libras tredecim Fecit etiam ibidem imaginem ex argento deauratam cum uultu beate Dei genitricis Marie, pensantem libras decem et septem, et uncias tres. Christi quoque omnipotentis Domini famulus obtulit in sacrosancto altari sepedicte basilice uestes de chrysoclauo duas, habentes historiam Dominice natiuitatis  Domini nostri Iesu Christi, cum periclysi diuersis ornatas gemmis, atque margaritis mirifice decoratas.

Obtulit etiam ibi ipse aliam uestem de chrysoclauo, habentem historiam qualiter Dominus noster iehsu Christus a Ioanne in Iordane baptizatus est, cum periclysi de chrysoclauo mirifice exornatam. Item ubi supra compsit uestem de chrysoclauo, habentem historiam Dominice resurrectionis Domini nostri Iesu Christi cum periclysi de chrysoclauo, diuersis ornatam margaritis.

Beatissimus et uenerabilis prenominatus pontifex, diuino amore ductus, fecit ibidem in iam prefato altari uestem similiter de chrysoclauo, habentem historiam qualiter beata Dei genitrix Maria corpore est assumpta, cum periclysi de chrysoclauo, seu diuersis margaritis comptam atque decoratam. Fecit enim benignissimus presul ibi ipse aliam uestem de chrysoclauo habentem historiam Dominice ascensionis  Christi Domini nostri rite decoratam. Item ubi supra ob amorem eiusdem uirginis construxit aliam uestem de chrysoclauo, habentem historiam qualiter Spiritus sanctus uenit super apostolos, diuersis ornatam margaritis et decoratum. Imo ibidem aliam muniuit uestem de chrysoclauo cum historia palmarum modeste comptam atque decoratam.

Nec non et ubi supra aliam compsit iam nominatus pontifex uestem de olouero cum periclysi de fundato. Pariter quoque et pro quotidianis diebus obtulit uestes de fundato duas cum periclysi de quadrapulo pulcherrime exornatas. Hic diuina inspiratione pulsatus fecit ipse sanctissimus presul per arcus maiores iam prefate basilice uela de fundato quatuordecim, et de quadrapulo quatuordecim, similiter et de imizilo quatuordecim. Domini nostri Iesu Christi famulus ob amorem eidem domine nostre per arcus presbyterii iam dicte ecclesie fecit uela de chrysoclauo, habentia historiam Domini nostri Iesu Christi, atque natiuitatem seu assumptionem  eiusdem intemerate uirginis numero uiginti et sex. Pariter et per ipsos arcus obtulit uela de quadrapulo diuersis historiis circumsuta, numero uiginti quatuor. Christi namque omnipotentis famulus obtulit sursum in aspectu abside pannum Alexandrinum mirifice decoratum.

Obtulit etiam in trabem maiorem ipsius basilice uelum maius de fundato, habens trabes de chrysoclauo septem, et periclysin de blattin Byzantea. Fecit etiam ad ornatum ipsius basilice in ipsam trabem uela de quadrapulo numero sex, et de imizilo uela numero quatuor. Ipse quoque pontifex fecit iuxta uestibulum altaris in absidam uela de quadrapulo numero duodecim. Ibidem de blattin uela numero sex. uenerabilis quoque presul fecit in ingressu iam dicte basilice cortinam maiorem Alexandrinam cum diuersis historiis compte decoratam. Simili modo, et pro quotidianis diebus aliam ibidem obtulit cortinam Alexandrinam mirifice exornatam.  Benignissimus et preclarus pontifex obtulit in prenominata basilica uela alba holoserica in trabem maiorem cum periclysi de fundato numero sex. uela alia quatuor de blattin Byzantea alba ibidem constituit mirifice. Item in absida ipsius basilice posuit uela alba cum periclysi de fundato numero sex.

Et quia ibidem ter beatissimus pastor tantam curam tantamque uigilantiam, quam erga status sanctarum Dei ecclesiarum frequenter impendebat, etiam altare presepii iam dicte basilice, seu uenerabilem confessionem, ultro citroque ex auro purissimo cum diuersis historiis mirifice compsit atque decorauit, pensans libras centum triginta quatuor et uncias quatuor. Similiter ex argento de aurato cum uariis historiis ibidem uncias decem pensantes libras ducentas quinquaginta quatuor et uncias quatuor.

Item ibidem obtulit prefatus pontifex gabatas ex auro purissimo cum gemmis diuersis numero tres, pensantes libras octo et uncias decem. Porro et uela de alythino cum periclysi de blattin Byzantea ibidem  posuit. Hic sacer antistes ob nimium cordis amorem fecit in ecclesia beate Cecilie uestem de chrysoclauo, habentem historiam Dominice resurrectionis Domini nostri Iesu Christi mirifice depictam atque exornatam.

Ipse uero a Deo protectus uenerabilis et preclarus pontifex fecit propitiatorium sacri altaris beati Petri apostolorum principis, ubi sanctissimum corpus eius quiescit, spanoclistum ex auro fuluo cum diuersis historiis depictum atque mirifice decoratum. pensans libras ducentas. Item in iam dicta ecclesia ob amorem eiusdem Dei apostoli fautoris sui obtulit uela chrysoclaua per arcus presbyterii, habentia historiam Dominice passionis ac resurrectionis Domini nostri Iesu Christi numero quadraginta sex. Pariter et in ecclesia beatorum martyrum Cosme et Damiani in uia Sacra fecit uestem holosericam pulcherrime comptam atque decoratam. Benignissimus etenim presul fecit in basilica beate Dei genitricis uirginis semper Marie Domine nostre  ad presepe gabatas ex auro diuersis gemmis ornatas numero duas pensantes libras sex. Item ibi ipse obtulit gabatam apostolicam ex auro purissimo pensantem libras quinque. Item ubi supra fecit phara canthara ex argento numero octo, pensantia insimul libras octuaginta duas. Ob amorem quoque eiusdem domine nostre obtulit in iam dicta basilica columnas quatuor, et arcum unum pensantia insimul libras sexaginta. Sepe nominatus etenim pontifex fecit in uenerabili altari ipsius ecclesie uestem albam, habentem in medio crucem de chrysoclauo diuersis gemmis circumsutam, et pulchritudine exornatam, aliam quoque ibidem annectens uestem de blattin Byzantea, simili modo cum cruce de chrysoclauo diuersis lapidibus honestissime decoratam. Fecit etiam ad ornatum prefate ecclesie uela de chrysoclauo per arcus presbyterii habentia historiam Dominice passionis, atque resurrectionis Domini nostri Iesu Christi.


Nec non et in trabem maiorem sepius dicte ecclesie obtulit uela alia cum periclysi de quadrapulo numero sex. Item in trabes ipsius basilice fecit uela de fundato numero septem. Obtulit etiam uela holoserica in circuitu altaris iam dicte ecclesie, habentia periclysin de quadrapulo numero quatuor. uenerabilis quoque presul fecit in ecclesia beate Dei genitricis, quam uocant Dominicam, rugas ex argento pensantes libras sexaginta sex.

Fecit etiam in ecclesia beate Dei genitricis Marie domine nostre sita Sauinis in episcopio uestem de fundato cum periclysi de blattin Byzantea.

Hic denique diuina uocatione defunctus est. Sepultus uero in ecclesia beati Petri apostoli. Fecit autem ordinationes duas, unam quidem per mensem decembris, et aliam per mensem Martium. Presbyteros . . . . . . diaconos sex, episcopos per diuersa loca numero . . . . . . Et cessauit episcopatus eius dies quatuor in mense Ianuario, indictione prima.





PASCHALIS PAPAE I EPISTOLAE.




EPISTOLA PRIMA. De inuentione reliquiarum sancte Cecilie.

Cum summe apostolice dignitatis apex in hoc diuino perspectus nitore dignoscitur perfulgere, cum in exercendis Dei laudibus impensius studebit [conamur] exhibere certamen, ad hoc et iniuncta nobis eiusdem apostolice pastoralis compulsit sollicitudinis cura, que ad stabilitatem piorum pertinere dignoscitur locorum, ubertim promulgare, et apostolice institutionis censura confirmare. Et quia conuenit nostro apostolico moderamini, ut diuersa corpora sanctorum, que diu inculta iacuerunt, cum summa uigilantia ob honorem omnipotentis Dei intra huius alme urbis claustra honeste congregare, inter quos et corpus beate Cecilie martyris, peruigiles omnino inquirere deberemus: et quia iamdudum  fama inter quosdam uulgauerat, quod eiusdem beate Cecilie corpus ab Aistulpho Longobardorum rege furtim fuisset ablatum, idcirco pene obliuionis obtentu postponere credebamus. Unde tamen, Domini annuente clementia, quadam die dum ante confessionem beati Petri apostoli psallentium, matutinali lucescente Dominica, residentes obseruaremus harmoniam, sopore in aliquo corporis fragilitatem aggrauante, astitit nobis puella pulcherrima, et uirginali aspectu et habitu decora. Et talia nobis intuens ait: Multas tibi gratias referimus quod cunctamen [certamen], quod in medium apposueras, frustratoriis relationibus peruulgatus sine causa, reliquisti, quia tanto penes me appropinquasti, quod ore proprio loqui communiter ualeremus.


Et dum a nobis diligenter interrogata fuisset: Tu quis es, et quod est nomen tuum? que talia me premonendo [presumendo], conaris? Si de nomine queris, Cecilia, inquit, famula Christi uocor. Cui subiungens dixi: Quomodo hoc credere possumus, cum olim fama relatum sit quod idem sacratissime martyris corpus a Longobardis inde fuisset ablatum? Que ita respondens dixit: ueritas est quod me multum desiderauerunt et quesierunt, sed gratia domine mee semperque uirginis Dei genitricis Marie adfuit, quod nec me inuenire, nec me deportare, sicut uoluerant, hinc longius potuerunt. Sed sicut cepisti perge [perage], et sicut operaris indesinenter operare, quia omnipotenti Deo me tibi placuit reuelare. Et corpus meum cum aliis corporibus  sanctis que sunt iuxta me recondere stude intra muros urbis. Et hec dicens abscessit.

Tunc etenim pro huius reuelationis manifestatione, omni postposita difficultate, incunctanter et absque ambiguitate ipsius uenerabilis uirginis corpus inquirendum decreuimus. Qui et annuente Deo eiusque solito adiuuamine properantes in cemeterium sancti Sixti seu Pretextati situm foris portam Appiam , inter collegas episcopos in aureis indumentis cum uenerabili sponso reperimus. Ubi et linteamina, cum quibus sacratissimus sanguis abstersus est de plagis, in quibus spiculator trina percussione crudeliter se gesserat [incesserat], ad pedes beatissime uirginis in unum reuoluta plenaque cruore inuenimus.  Que omnia nostris manibus attrectantes [pertractantes], cum uenerabili corpore honeste intra muros huius Romane urbis induximus.

Pro cuius desiderabili dilectione titulum, quem pie deuotionis affectu sanctus papa I Gregorius doctor eximius dicauerat, laxatum existentem, Dei annuente clementia, in meliorem statum a nouis fundamentis Dei eiusdem uirginis corpus cum carissimo sponso, atque Tiburtio et Maximo martyribus, nec non Urbano et Lucio, utrisque pontificibus, sub sacro altari beatorum Andree apostoli et Gregorii confessoris dedicantes collocauimus.

Ibique ad laudem creatoris instaurato monasterio  beatorum Andree apostoli et Gregorii confessoris, nec non in honorem sanctarum uirginum et martyrum Agathe et Cecilie infra ecclesiam in loco qui dicitur Collis Iacentis [a 1Kb] . In quo monachorum Deo seruientium congregationi unanimi consuluimus pro quotidianis laudibus et pro subsidio, et luminarium continuatione, seu utilitate et stipendio monachorum diu noctuque Domino Deo nostro deuotione debita persoluendis, etc.



EPISTOLA II. AD BARNARDUM uIENNENSEM ARCHIEPISCOPUM.

Paschalis episcopus seruus seruorum Dei, reuerendissimo et sanctissimo fratri Barnardo sancte uiennensis Ecclesie archiepiscopo

Quia sanctitatem tuam in Ecclesia uiennensi gubernationem  suscepisse cognouimus, in Domino Deo nostro plurimum inde gaudemus. Unde apostolica uice monemus, ut in custodia gregis Dei studium tue dilectionis prudenter inuigilet. Pallii usum, quem ad sacerdotalis officii honorem, et ad ostendendam unanimitatem cum beato Petro apostolo, uniuersus grex Dominicarum ouium que ei commisse sunt, uim habere non dubium est, ab apostolica; sicut decuit, sede poposcisti. Ipsum igitur tibi uiennensique tue Ecclesie ut pote ab eisdem apostolis fundate, maiorum more libenter indulsimus, ad ostendendam in te tuamque Ecclesiam eiusdem sedis apostolice caritatem: utque secundum morem Ecclesie eo utaris, benigne designamus. Fraternitatem tuam necessario commonentes, ut credite tibi Ecclesie  opus ita, Deo fauente, exsequi studeas, ut adepta cuius ornaris studio dignitate, et probitate morum et uiuacitate sollicitudinis et custodita integritate fidei amplius studeas adornari. Omnia etiam priuilegia que tue pridem concessa sunt a predecessoribus nostris Ecclesie, uolumus inconuersa tibi et successoribus tuis permanere.

Scriptum per manum Theophylacti notarii et scriniarii, in mense Decembris, indictione 10. Bene ualete. Data per manum Georgii bibliothecarii sancte sedis apostolice, Nonis Decembris, imperante domino piissimo Augusto, Ludouico a Deo coronato, magno, pacifico, imperatore, eius imperii anno 4 et patritiatus eius 3.



EPISTOLA III. AD LUDOuICUM IMPERATOREM.

Honor quidem sanctorum in hoc mundo principaliter est quelibet loca, nominibus eorum sacrata, diuinitus uenerari assidue; sed id fieri pleniter nequit, nisi a deputatis cultoribus ibi, quia non homines pro locis, sed pro bonis hominibus loca uenerantur. Quicunque itaque localiter cuiquam iurat  sanctorum, constat procul dubio iurasse illorum honestatem qui proprie ibi deputantur ad diuinum cultum utendum, nec infirmasse uidentur pro suo posse tutelam in eis uidelicet rebus bene adeptis, quia locorum cultores, honor, et religio ex his continentur. Ideoque quilibet uotor curiose debet eniti  quatenus cultores sacri loci illius, ubi sibi est uotum, quantum in se est, quiete sine molestia quiescere queant. Atque res ibi legitime pertinentes damnose nec pereant nec auferantur. Propterea, reuerende in Christo carissime fili Ludouice, memento uotionum sanctarum quas ad honorem sancti Petri coram sanctis reliquis, nec non clericis ac fidelibus tuis ante tempora pauca promisisti; et huius rei gratia causas sitas in uestra ditione, uelut proprias defende. Atque nostrum legatum Leonem exorcistam ibidem commorantem sic ab iniuria conserua illesum, ut apud homines periurii famam, quod absit, non incurras, sed apud Dominum factorum sanctitatem obtineas.



[a 1Kb] EPISTOLA Iu.  AD PETRONACIUM ARCHIEPISCOPUM RAuENNATEM.

De confirmatione priuilegiorum Rauennatis Ecclesie.

Paschalis episcopus, seruus seruorum Dei, reuerendo et sanctissimo fratri Petronacio archiepiscopo sancte Rauennatis Ecclesie, et per te in eadem Ecclesia in perpetuum.

Cum pie desideriis uoluntate et laudande deuotionis intentio apostolicis sit semper studiis adiuuanda, cura est sollicitudinis adhibenda, ut ea que legaliter geruntur et equitati persone conueniunt, nulla ualeat refragatione perturuare; sed irrefragauile iure Deo ualeat permanere, et ob hoc apostolicis promulgatis sanctionibus propria, que rationis suppetunt fas exiget possidenda confirmari.   Igitur quoniam quidem fraterna sanctitas tua direxit nobis per Sergium religiosum diaconem sancte tue Rauennatis Ecclesie priuilegium domini Adriani quondam pape predecessoris nostri, in quo confirmabit priuilegia Leonis quondam imperatoris, facta ab Epiphanio quondam religioso notario, et scrinario, et apocrisario sancte Rauennatis Ecclesie, qui directus est a uenerande memorie Damiano archiepiscopo, ut confirmate sacre essent precedentes formulas ab ipso Leone imperatore tam diue memorie prisci Iustiniani, quamquam ceteris piissimis imperatoribus priuilegia sancte uestre Ecclesie prelargita, in quibus et aliis piis capitulis, et ut sine sacrilegio uel feritis rapine eius fines prelargite sunt, et promulgationes. Postulabit quoque nobis  tua almitas eadem ipsa per nostros apostolicos apices firmitatem accipere. Unde annuentes preparatius sancimus, et confirmamus omnia quecumque sunt priuilegia edita in sancta uestra Rauennatis Ecclesia tam predecessorum nostrorum, pontificum scilicet sancte recordationis Hadriani et Leonis, seu predecessorum illorum, quamque imperatorum, uel  dona regum, aut a Christianis hominibus per donationibus uel uenditionibus seu testamentis oblata, iusto ordine generaliter et specialiter omnium sancte tue Ecclesie largitatem conrouorationis firmitatem in perpetuum habere precipimus, et confirmamus, ut nullum locum aut ius subiacentem sub dicione sancte tue Ecclesie per quolibet adinuentionis argumento, potentia quoquo modo audente, iudicari suffultum ciuili aut militari precinto usurpari uel subtrahere aut uiolare, uel nouatione edificationis inducere; sed si quis corutum aut cadentem templum renouare aut edificare temptauerit, non habere licentiam ante hoc agere, nisi prius per solitam benedictionem paterna sanctitati uestre sancta et uenerabilis crux ibi figatur; neque qui ex alio  episcopato dicione aut ciuitatis ibidem uenientes et commorantes Deo amabiles clericos presumere in subiacentibus uobis ecclesiis sine preceptionem uestram sacerdotalem agere ministerium, magis autem et omnes aduenarum religiosissimos clericos limites atque actiones uestram sanctitatem obaudire et definire et secundum diuinarum legum et sacratissimarum regularum tenore effectum in eis inferre monasterio uestro sancti primi martyris Stephani, qui sic nominatur, fundamenta, et reiacet iuxta palatium, cum omnibus eidem pertinentibus religiosis monachis, omnia ueneranda oracula, ac monasteria, et ceteros uenerandos locos sub parrochia existentes sanctitati uestre, sub dicione et potestate sanctitati uestre subiaceant, et per te sancte tue Ecclesie et  quecumque sacris eis priuilegiis in integro obseruandis super his; nec nullum molestia aut angarias aut grauamina, aut excuuias quilibet inferre parti sancte tue Ecclesie, nec non colonos aut partiarios et seruos subiacentes parti sancte uestre Ecclesie a quolibet omnium ad militandum subtrahere; sed si militati fuerint eos discingi et desmilitari iuuemus, uestre uenerande redituros parti; ut si quis talia temeranter preuaricari temptauerit, de his que a nobis pie sancita sunt, et iuste a nobis petistis, et per presentem nostram apostolicam continetur formula, non solum nichil preualeat, sed etiam pro talem atrocem audaciam, et omnium suarum facultatum amissione faciantur, nec non et animarum aduersionis periculum minime declinare poterint, sufficientibus  omnibus in ostensione sola huius apostolice nostre exaracionis. Si quis uero contra hoc nostrum apostolicum preceptum egerit, componat auri obriti libras quinque; insuper et anathematis uinculis sit innodatus, et perpetue condemnationis submissus. Quod preceptum confirmationis a nobis factum scriuendum precepimus Timotheo notario et  scriniario sedis nostre, in mense Iulie, indictione duodecima + Bene ualete +.

Datum u Idus Iulias per manum Sergii bibliothecarii sancte sedis apostolice, imperante domino nostro perpetuo Augusto Ludouico a Deo coronato magno pacifico imperatore anno sexto, sed et Hlothario nouo imperatore eius filio anno . . . indictione duodecima.



[a 3Kb] EPISTOLA u. AD ARCHIEPISCOPUM MEDIOLANENSEM [Ger., AD MEDIOLANENSES]

Fraterne [eterne] mortis crimen incurrit, quisquis cum potest frater [Deest frater] fratrem a morte minime defendit. Nos quoque qui excellentie uestre summum discrimen audiuimus, summi reatus  penam incurrimus, si tacemus; Domino per Prophetam terribiliter testante [Domino prophetante] quod profecto sanguinem fundit, qui impiorum iniquitatem tacendo dissimulat. Audiuimus enim, quod ualde miramur, quod sacri apud uos ordines pecuniis distrahuntur, dum quicunque tale aliquid attentauerit [acceptauerit] omnino heretici comprobentur. sancto Spiritu per Gregorium intonante [b 1Kb] quia »quiquis per pecuniam ordinatur, ad hoc ut fiat hereticus promouetur.« Et ut nostre huius paginule non presumptionem [presumptionis] sed timoris causam fuisse monstremus, beatus idem prosequitur: »Quisquis contra simoniacam et neophytorum heresim pro officii sui loco uehementer non arserit, cum eo se non dubitet habiturum portionem,  qui primus commisit hoc piaculare flagitium.« Quibus in uerbis cum heretica, et simoniaca, et neophytorum heresis exprimatur, quod etiam [eterna] morte dignissimum crimen sit apertissime declaratur, protestante per Augustinum diuino oraculo, ac dicente: [c 1Kb] »Firmissime tene, et nullatenus dubites, omnem hereticum, uel schismaticum, quamuis multas eleemosynas  faciat, uel etiam pro Christo sanguinem fundat, cum diabolo et angelis eius eterni ignis incendio mancipandum, nisi ante finem huius catholice uite fuerit incorporatus et reintegratus Ecclesie.« Hinc est quod Dominus uendentes et ementes de templo eiecit; Dathan, et Abiron ambientes terra glutiuit; Simonemque [Magum] tentantem Petrus damnauit, omnesque simoniacos ecclesiasticis iaculis Petrus [Deest uox Petrus] perpetuo anathemate condemnauit. Et turpe nimium est, ut in plenissimum iam uigorem confirmata Ecclesia tam ferali inimico succumbat; ideoque [de quo] in primordio sue infantie tanta uirtute triumphabat. [d 1Kb] Si quis autem obiecerit, non consecrationes, sed res ipsas, que ex consecratione proueniunt, uendi; uidetur quidem  aliquid dicere, nichil autem penitus sapere

Nam cum corporalis [Deest uox corporalis] Ecclesia, aut episcopus, uel abbas, aut tale aliquid sine rebus corporalibus et exterioribus in nullo proficiat, sicut nec anima sine corpore temporaliter uiuit. [e 1Kb] Quisquis eorum alterum uendit, sine quo alterum habere non [nos] prouenit, neutrum non uenditum non [Deest non] derelinquit. Quam tamen obiectionem sacer penitus canon exterminat, cum procuratorem uel defensorem Ecclesie uel regule subiectum [a Deo] per pecunias ordinari prohibeat, ut interuentores quoque tanti sceleris anathematis mucrone succidat. Quid plura? si anathematizati et excommunicati, et ut uere heretici simoniaci et neophyti a numero sunt fidelium [et] Ecclesie separati, quis  non uideat quod huiusmodi sacerdotum aut clericorum misse et orationes Dominum ad iracundiam super populum prouocent, quem placari talibus credebamus? Scriptum est enim: Omne quod non est ex fide, peccatum est ; et ut [iterum] ueri sacrificii locus extra catholicam Ecclesiam non est; unde et dicitur: Hereticum hominem post primam et  secundam correctionem deuita . Quomodo ergo tales episcopos, abbates uel religiosos [reliquos] clericos deuitamus, si eorum missas audimus, cum quibus, si uel simul oramus, excommunicationem subimus? Quos quidem sacerdotes esse saltem credere omnino errare est, cum Petrus Simoni dicat: Pecunia tua tecum sit in perditionem; quia existimasti donum Dei pecuniis possidere . Ubi cum existimasti dicitur, patet quia non pro eo quod fecerit, sed quia facere se posse crediderit condemnatur, [a 1Kb] cum tamen minus sit existimare quam credere. Cum itaque hereticum qualemcunque esse, sit certa et indubitata damnatio, quid ualet Arianos, Sabellianos, Photinianos, impiosque Manicheos pene orbe pepulisse, si simoniaca et neophytorum heresis, que ut beatus Gregorius dicit,  »ante omnes in sancta Ecclesia diabolica fraude  surrexit« quasi prima et maxima Ecclesie castitatem feda nimium pollutione contaminetur? Igitur in Dominum et propter Dominum uestram excellentiam et omnes fideles Christi rogamus et obtestamur, si habere partem in Christo cupitis, summopere instate, ut tam seua pestis, que in uniuersos iam populos usquequaque seuiendo eterna morte multauit, uestra auctoritate et exemplo penitus destruatur, ne ulterius, quod absit, in Spiritum peccare, neque hic, neque in futuro seculo remittatur.



ADNOTATIO COLLECTORIS IN HANC EPISTOLAM.

Epistolam hanc primum quidem a me euulgari olim putaui; dein fere integram nactus sum in Geroho; tandem cum iam prelo subiiciendam dedissem, integram reperi apud Iuonem Decret. par. II,  c. 84, qui illam recitat sub prefixo titulo: Ex decretis Paschalis pape.




ANNO DOMINI DCCCXX.
REMIGIUS CURIENSIS EPISCOPUS.





NOTITIA HISTORICA IN REMIGIUM.
[Hartzheim, conc. Germ., tom. II.]


Remigium, aliis Remedium, Curiensem in Rhetia episcopum, uixisse inter 813-830, et fuisse numero decimum nonum. eius Ecclesie presulem iuxta Stumphium Histor. Germanice Heluetie lib. X, pag. 584; at iuxta Bucelinum episcopum uigesimum tertium Germanie sacre parte ima legimus. Capitula XLIX que sequuntur, ex Isidori litteris supposititiis ueterum Romanorum pontificum excerpta sunt: sub Carolo Magno uerosimiliter scripta, imo eiusdem iussu, ut scribit Goldastus, de quo ualde dubito: nam Isidoriana collectio Carolo Magno nota minime fuit, uti Dionysiana ab Adriano papa eidem donata. Inserit sepe auctoritates Scripture sacre: ceterum ex illis supposititiis litteris sua capitula confecit.





REMIGII CANONES PRO SUA DIeCESI.




I. De licentia corporis Domini.


Certe tanta in altari holocausta offerantur, quanta populo sufficere debeant; quod si remanserint, in crastinum non reseruentur, sed cum timore et tremore, clericorum diligentia consummentur. Qui autem residua corporis Domini, que in sacrario relicta sunt, consumunt, non statim ad communes accipiendos cibos conueniant, nec putent sancte  portioni commiscere cibum qui per aqualiculos digestus in secessum funditur. Si igitur mane Dominica porrigitur, usque ad sextam ieiunent ministri qui eam consumpserint; et si tertia, uel quarta hora acceperint, usque ad uesperam. Sic secreta sanctificatione eterna custodienda sunt sacramenta.



II. De uasis sacris.


De uasis sane sacris ita gerendum est: Altaris palla, cathedra candelabrum, et uelum, si  uetustate consumpta, incendio dentur: quoniam non licet ea que in sacrario fuerint, male tractari, sed incendio uniuersa tradantur. Cineres quoque eorum in baptisterium inferantur, ubi nullus transitus habeatur, aut in pariete, aut in fossis pauimentorum iactentur, ne intreuntium pedibus inquinentur. Pallas uero et uela que in sanctuarii sordidata fuerint ministerio, diaconi cum humilibus ministris intra sacrarium lauent, non eiicientes foras a sacrario uelamina Dominice mense, ne forte puluis Dominici corporis male decidat, syndone foris delata, et erit hoc operanti peccatum: idcirco in sacrario ministris precipimus cum diligentia custodire. Palle in alia pelue lauentur, et in alia uela.



III.  Quo loco celebranda sit missa.


Hic ergo, hoc est, in presenti uita positos oportet uos agnoscere uoluntatem Domini, ubi et agendi et sacrificandi est locus: quoniam in aliis locis sacrificare et missas celebrare non licet, nisi in his in quibus episcopus proprius iusserit, aut ab episcopo regulariter ordinato, tenente uidelicet ciuitatem, consecratus fuerit. Aliter enim non sunt hec agenda, nec rite celebranda.



Iu. De obedientia exhibenda episcopis.


uobis qui sacerdotio Domini fungimini et in speculo  estis positi, plus scire oportet, ut subditos uobis populos pleniter docere possitis, eisque ad regna celorum ducatum prebere Domino annuente ualeatis: unde et ipsa per se ueritas ait: uobis datum est nosse mysterium regni Dei, ceteris autem in parabolis, et reliqua. uestrum enim qui legatione Domini fungimini, est docere populos, eorum uero est uobis obedire ut Deo. Si autem nobis episcopis non obedierint omnes presbyteri, diaconi, ac subdiaconi, et reliqui clerici, omnesque principes tam maioris ordinis quam et inferioris, atque reliqui populi, tribus, et lingue non obtemperauerint, non solum infames, sed et extorres a regno Dei, et consortio fidelium, a liminibus sancte Dei Ecclesie alieni erunt. Nam uestrum est eos instruere, eorum  uero est uobis obedire ut Deo, cuius legatione fungimini, dicente Domino: Qui uos audit, me audit, et qui uos spernit, me spernit, et qui uos recipit, me recipit; et Qui me recipit, recipit eum qui me misit .



u. Nihil absque licentia episcopi agendum.


Quapropter cunctis fidelibus, et summopere omnibus presbyteris, et diaconibus, ac reliquis clericis attendendum est, ut nichil absque episcopi proprii licentia agant. Non utique missas sine eius iussu quisquam presbyterorum in sua parochia agat, non baptizet, nec quidquam absque eius permisso agat.  Similiter et reliqui populi, maiores scilicet et minores per eius licentiam quidquid agendum est agant, nec sine eius permisso a sua parochia abscedant, nec in ea aduentantes morari presumant. Anime uero eorum ei credite sunt: ideo omnia eius consilio agere debent, et eo inconsulto nichil.



uI. Quod omnibus baptismum percipere sit neccessarium.


Siue enim iustus sit, siue iniustus, baptismum per omnia necessarium est. Iusto quidem, ut adimpleatur in eo perfectio, et regeneretur Deo: iniusto autem, ut peccatorum que gessit remissio concedatur.



uII. Baptizatos ab episcopo consignari debere.


Omnibus ergo festinandum est sine mora renasci Deo, et demum consignari ab episcopo, id est, septiformem gratiam sancti Spiritus percipere, quia incertus est uniuscuiusque exitus uite. Cum autem regeneratus fuerit per aquam, et postmodum septiformis Spiritus gratia ab episcopo, ut memoratum est, confirmatus, quia aliter perfectus esse Christianus nequaquam poterit, nec sedem habere inter perfectos sine necessitate, sed incuria aut uoluntate remanserit, ut habeat quod a Petro accepimus, et ceteri sancti apostoli precipiente Domino docuerunt; et demum ex operibus bonis ostendat in se  similitudinem eius qui eum genuit patris. Post hec uero agnoscat Deum honorare: honor autem eius est, ut ita uiuat, sicut ille uult; uult autem unumquemque ita uiuere, ut homicidium et adulterium nesciat, odium et auaritiam fugiat; iram, superbiam, iactantiam respuat, et execretur, inuidiam quoque et cetera his similia penitus a se ducat aliena.



uIII. Quid conferat aque baptismus ad Dei cultum.


Primo quidem, quia quod Deo placuit, impletur; secundo, quia regenerata ex aquis et Deo renouata fragilitas prioris natiuitatis, que uobis per hominem facta est, amputatur, et ita demum peruenire poteritis  ad salutem; aliter impossibile est. Sic enim uobis cum sacramento uerus propheta testatus est dicens: Amen, amen dico uobis, nisi quis denuo renatus fuerit ex aqua et Spiritu, non intrabit in regnum celorum .



IX. Quod non ubique et a solo sacrificandum sit.


Deo enim perfecte sacrificantes non debent uexari, sed portari, consolari, atque ab omnibus uenerari. Ipsi autem quando Domino sacrificant, non soli hoc agere debent, sed testes secum adhibeant, ut Deo perfecte in sacratis Domino locis sacrificare probentur.  Ait namque auctoritas legis Diuine: uide, ne offeras holocausta tua in omni loco, quem uideris; sed in loco, quem elegit Dominus Deus tuus . Episcopus Deo sacrificans, testes, ut prefixum est secum habeat, et plures quam alius sacerdos: sicut maioribus honoris gradibus fungitur, sic maioris testimonii incrementatione indiget. In solemnioribus quippe diebus, aut septem, aut quinque, aut tres diaconos, qui eius oculi dicuntur, et subdiaconos, atque reliquos ministros secum habeat, qui sacris induti uestimentis in fronte et a tergo, et presbyteri e regione dextera leuaque contrito corde, et humiliato ac prono stent uultu, custodientes eum a maleuolis hominibus, et consensum eius prebeant sacrificio.



X Non tollendas res ecclesie.


Ergo qui Christi pecunias et ecclesie rapit, aufert, uel fraudat, homicida est, atque homicida ante conspectum iudicis esse deputabitur. Qui rapit pecuniam proximi sui, iniquitatem operatur: qui autem pecuniam uel res ecclesie abstulerit, sacrilegium facit.



XI. De ordinatione episcoporum.


Ordinationes episcoporum auctoritate apostolica ab omnibus qui in eadem fuerint prouincia sunt  celebrande: qui simul conuenientes scrutinium diligenter agant, ieiuniumque cum omnibus precibus celebrent, et manus cum sanctis Euangeliis que predicaturi sunt imponentes Dominica die hora tertia orantes, sacraque unctione exemplo prophetarum et regum capita eorum more apostolorum et Moysi ungentes, quia omnis sanctificatio constat in Spiritu sancto, cuius uirtus inuisibilis sancto est chrismate promulgata, et hoc ritu solemnem celebrent ordinationem. Quod si omnes simul conuenire minime potuerint, assensum tamen suis precibus prebeant, ut ab ipsa ordinatione animo non desint. Porro et Hierosolymitarum primus archiepiscopus beatus Iacobus, qui Iustus dicebatur, et secundum carnem Domini nuncupatus est frater, a Petro, Iacobo,  et Ioanne apostolis est ordinatus: successoribus uidelicet dantes formam eorum, ut minus quam a tribus episcopis, reliquisque omnibus assensum prebentibus, nullatenus ordinetur, et communi uoto ordinatio celebretur.



XII. De accusatione sacerdotum.


Accusatio quoque eorum super qua nos consulere uoluistis, nonnisi ab idoneis et probatissimis uiris, qui et suspicionibus et sceleribus careant, fieri debet: quia Dominus sacri sui corporis tractatores a uilibus, et reprobis, ac non idoneis personis infamari noluit, nec calumniari permisit, sed ipse proprio flagello  peccantes sacerdotes a templo eiecit: unde liquet quod summi sacerdotes, id est, episcopi a Deo sunt iudicandi, non ab humanis aut praue uite hominibus lacerandi, sed potius ab omnibus fidelibus portandi.



XIII. De querimonia contra sacerdotes.


Si quis aduersus sacerdotes uel ecclesias eorum commotus fuerit aut causas habuerit, prius ad eos recurrat caritatis studio, ut familiari colloquio commoniti ea sanent que sananda sunt, et caritate emendent que iuste emendanda agnouerint. Si autem aliqui eos priusquam hec egerint, lacerare, accusare, aut infestare presumpserint, excommunicentur,  et minime absoluantur antequam per satisfactionem condignam egerint penitentiam, quoniam iniuria eorum ad Christum pertinet, cuius legatione funguntur.



XIu. De bipertito ordine sacerdotum.


Sacerdotum fratris ordo bipertitus est, et sicut Dominus illum constituit, a nullo debet perturbari. Scitis autem a Domino apostolos esse electos et constitutos, et postea per diuersas prouincias ad predicandum dispersos. Cum uero messis cepit crescere, uidens paucos esse operarios, ad eorum adiumentum septuaginta eligi precepit discipulos. Episcopi uero  apostolorum, presbyteri quoque septuaginta discipulorum locum tenent. Episcopi autem non in castellis, aut modicis ciuitatibus debent constitui, sed presbyteri per castella, et modicas ciuitates, atque uillas debent ab episcopis ordinari et poni: singuli tamen per singulos titulos suos. Amplius quam isti duo ordines sacerdotum, nec nobis collati sunt, nec apostoli docuerunt.



Xu. De his qui prelatos contemnunt.


Necesse enim est ut rectores a subditis timeantur ab ipsisque corrigantur, ut humana formidine peccare metuant qui diuina iudicia non formidant. Deteriores  quippe sunt qui doctorum uitam moresque corrumpunt his qui substantias aliorum prediaque diripiunt. Ipsi autem ea que extra nos, licet nostra sint, auferunt: nostri quoque detractores et morum corruptores nostrorum, siue qui aduersum nos armantur, proprie nos ipsi decipiunt, et ideo iuste infames sunt, et merito ab Ecclesia extorres fiunt.



XuI. De his qui doctorum culpas produnt.


Multum uero distant damna morum a damnis rerum temporalium, cum ista extra nos sint, illa uero in nobis. Sententia quoque Cham filii Ne damnantur qui suorum doctorum uel prepositorum culpas  produnt, sicut Cham qui patris pudenda non operuit, sed ridenda monstrauit.



XuII. De reprobis moribus pastoris tolerandis.


Doctor autem, uel pastor Ecclesie, si a fide exorbitauerit, erit a fidelibus corrigendus: sed pro reprobis moribus magis est tolerandus quam distringendus, quia rectores Ecclesie a Domino sunt iudicandi, sicut ait Propheta: Deus stetit in synagoga deorum, in medio autem deos discernit . Unde oportet unumquemque fidelem, si uiderit aut cognouerit plebes suas aduersus pastorem suum tumescere, aut clerum detractionibus uacare, hoc uitium  pro uiribus exstirpare, prudenterque corrigere satagat, nec eis in quibuscunque negotiis misceri si incorrigibiles apparuerint, antequam suo reconcilientur doctori, presumat: quoniam tam sacerdotes quam reliqui fideles omnes summam debent habere curam de his qui pereunt, quatenus eorum redargutione, aut corrigantur a peccatis, aut si incorrigibiles apparuerint, ab Ecclesia separentur.



XuIII. Quod episcopus sine regulari mutatione Ecclesiam suam non dimittat, nec ipse ab ea dimittatur.


Sacerdotes uero uice Christi legatione funguntur in Ecclesia, et sicut ei sua est coniuncta sponsa,  id est, Ecclesia, sic episcopis iunguntur Ecclesie unicuique pro portione sua. Et sicut uir non debet negligere uxorem suam, sed diligere et caste custodire, et amare, atque prudenter regere, ita et episcopus debet Ecclesiam suam. Et uelut uxor que sub manu est uiri, obedire debet uiro suo, eumque amare et diligere, potius etiam Ecclesia episcopo suo in omnibus obedire, eumque amare et diligere, ut animam suam debet, quia illud fit carnaliter, istud spiritaliter. Et sicut uir non debet adulterare uxorem suam, ita nec episcopus Ecclesiam suam, id est, ut illam dimittat ad quam sacratus est, absque ineuitabili necessitate, aut apostolica, uel regulari mutatione, et alteri se coniungat. Et sicut uxori non licet dimittere uirum suum, ut alteri se, uiuente eo,  matrimonio societ, ut eum adulteret, licet fornicatus sit uir eius, sed iuxta Apostolum, aut uiro suo debet reconciliari, aut manere innupta: ita Ecclesie non licet dimittere, aut ab ea segregare episcopum suum, ut alterum eo uiuente accipiat, sed aut ipsum habeat, aut innupta maneat, id est, ne alterum episcopum, suo uiuente, accipiat, ut fornicationis aut adulterii crimen incurrat. Nam si adulterata fuerit, id est, si se alteri episcopo iunxerit, aut super se alterum episcopum adduxerit, aut esse fecerit, uel desiderauerit, per acerrimam penitentiam aut suo reconcilietur episcopo, aut innupta permaneat.



XIX. Non infamandum, uel eiiciendum episcopum, aut alterum in loco eius constituendum.


Audiuimus enim quosdam a uobis infamatos et dilaceratos episcopos a ciuitatibus propulsos  et alios in eis, ipsis uiuentibus, constitutos: ideo uobis scribimus, ut sciatis hoc fieri non licere, sed proprios reuocari et integerrime restitui debere. Illos uero qui adulterina feditate suas sponsas, quas et uxores eorum prefixo tenore esse intelligimus, tenent, eiici ut adulteros atque infames fieri, eosque ab ecclesiasticis honoribus arceri iubemus. Si autem aduersus eos aliquam querelam habuerint,  his peractis inquirendum erit, et auctoritate huius sancte sedis terminandum.



XX. Non temere iudicandum.


Deus omnipotens ut nos a precipitantis sententie prolatione compesceret, et cum omnia nuda, et aperta sint oculis eius, mala tamen Sodome noluit audita iudicare, priusquam manifeste agnosceret que dicebantur. Unde ipse ait: Descendam et uidebo, utrum clamorem qui uenit ad me, compleuerint, an non est ita, ut sciam. Deus omnipotens cui nichil absconditum est, sed omnia ei manifesta sunt, etiam antequam fiant, non ob aliud hec et alia multa que  hic prolixitatem uitantes non inseruimus, per se inquirere dignatus est, nisi ut nobis exemplum daret ne precipites in discutiendis et iudicandis negotiis essemus, et ne malum quorumquam prius presumamus credere quam probare. Cuius exemplo monemur, ne ad proferendam sententiam unquam precipites simus, aut temere indiligenterque indiscussa queque quoquomodo iudicemus, dicente ueritatis uoce: Nolite iudicare, ut non iudicemini: in quo enim iudicio iudicaueritis, iudicabimini, et reliqua. Nam mala audita nullum moueant, nec passim dicta absque certa probatione quisquam unquam credat, sed ante audita diligenter inquirat, ne precipitando quiddam aliquis agat.



XXI.  De scriptis, ui extortis.


Ait enim sic inter cetera: Similiter, si huiusmodi personis quedam scripture quoquomodo per metum, aut fraudem, aut per uim extorte fuerint, uelut se liberare possint, quocunque ab eis conscripte uel roborate fuerint ingenio, ad nullum eis preiudicium, aut nocumentum prouenire censemus, neque ullam eis infamiam, uel calumniam, aut a suis sequestrationem bonis, unquam auctore Domino, et sanctis apostolis, eorumque successoribus, sustinere permittimus: confessio uero in talibus non compulsa, sed spontanea fieri debeat.



XXII. De querela contra episcopum uel auctorem ecclesie.


Si quis erga episcopum uel auctores ecclesie quamlibet querelam habere iustam crediderit, non prius primates aut alios adeat iudices quam ipsos a quibus se lesum estimat conueniat familiariter non semel, sed sepissime, ut ab eis aut suam iustitiam accipiat aut excusationem. Si autem secus egerit, ab ipsis et ab aliis communione priuetur, tanquam apostolorum aliorumque Patrum contemptor.



XXIII. Nihil preter panem et uinum aqua mixtum ad altare  offerendum.


Non debet enim, ut a Patribus accepimus, et ipsa ratio docet, in calice Domini aut uinum solum, aut aqua sola offerri, sed utrumque permixtum: quia utrumque ex latere eius in sua passione profluxisse dicitur. Ipsa uero ueritas nos instruit, calicem et panem in sacramento offerre, quando ait: Accepit iehsu panem, et benedixit, deditque discipulis suis dicens: Accipite et manducate, hoc est corpus meum. Similiter postquam cenauit, accepit calicem, dedit discipulis suis dicens: Accipite et bibite ex eo omnes, quia hic est calix sanguinis mei, qui pro uobis effundetur in remissionem peccatorum . Crimina enim atque peccata oblatis his Domino sacrificiis delentur: idcirco et passio eius in his commemoranda est, qua redempti sumus, et sepius recitanda atque hec Domino offerenda. Talibus hostiis delectabit, et placabitur Dominus, et peccata dimittet ingentia. Nihil enim in sacrificiis maius esse potest quam corpus et sanguis Christi, nec ulla oblatio hac potior est, sed hec omnes precellit. Que pura conscientia Domino offerenda est, et pura mente consummanda, atque ab omnibus ueneranda; et sicut potior est ceteris, ita potius excoli, et uenerari debet.



XXIu. De aqua sancta spargenda. 


Aquam enim sale conspersam populis benedicimus, ut ea cuncti aspersi sanctificentur, quod et omnibus sacerdotibus faciendum esse mandamus. Nam si fimus uitule aspersus populum sanctificabat atque mundabat, multo magis aqua, que sale aspersa diuinisque precibus sacrata est, populum sanctificat atque mundat. Et si sale asperso per Eliseum prophetam sterilitas aque sanata est , quanto magis diuinis precibus sacrata, sterilitatem aqua sancta rerum et aufert humanarum, et coinquinatos sanctificat et purgat, et cetera bona multiplicat, et insidias diaboli auertit, et a fantasmatis uersutiis hominem defendit?



XXu. Non eis communicandum, qui perturbant sacerdotes.


Si quis autem legationem uestram impedit, non unius, sed multorum prouectum auertit, et sicut multis nocet, ita a multis arguendus est, et bonorum societate carendus. Et quia Dei causam impedit et statum conturbat Ecclesie, ideo a liminibus eius arceatur, ab omnibus talis est cauendus, et non in communione fidelium usque ad satisfactionem recipiendus. Est enim statutum olim: Is, qui statum conturbat Ecclesie, ab eius liminibus arceatur, nec cum fidelibus communicet qui eorum bona auertit.



XXuI.  Quod schismatici appellentur, qui cum sacerdotibus non auxiliantur.


Qui autem ex uestro collegio fuerit, et ab auxilio uestro se subtraxerit, magis schismaticus quam sacerdos esse probabitur: Ecce, inquit Propheta, quam bonum, et quam iucundum, habitare fratres in unum . Illi uero non in unum habitant qui a fratrum se solatio subtrahunt, et quod deterius est, fratribus insidias preparant aut laqueos ponunt. Item post pauca: Nos ergo, qui discipuli Domini et dici et esse cupimus, portare crucem Christi et compati fratribus debemus, et non quascunque eis insidias aut foueas preparare, quia talionem meretur qui fratribus foueam parat. Nolite  errare, fratres, quia Deus non irridetur. Huius rei gratia uobis Dominus commisit Ecclesiam suam, ut pro omnibus laboretis et cunctis oppressis opem ferre non negligatis. Unde et Dominus per Prophetam loquitur dicens: Iudicate mane iudicium, et eruite ui oppressos de manu calumniantis; ne forte egrediatur, quasi ignis, indignatio mea, et succendatur, et non sit, qui exstinguat . uos ergo qui in summo speculo a Domino constituti estis, attendere eos et opprimere oportet qui in fratres seditiones et scandala excitant, ne simul cum eis pereatis.



XXuII. Quod sacra uasa non ab aliis, quam a Domino sacratis hominibus, debeant contrectari. 


Cognoscat sapientia uestra, karissimi fratres, quia in hac sancta apostolica sede a nobis et reliquis episcopis, ceterisque Domini sacerdotibus statutum est, ut sacra uasa non ab aliis quam a sacratis Dominoque dicatis contrectentur hominibus. Indignum enim ualde est ut sacra Domini uasa, quecunque sunt, humanis usibus seruiant, aut ab aliis quam a Domino famulantibus eique dicatis tractentur uiris, ne pro talibus presumptionibus iratus Dominus plagam imponat populo suo, et hi qui etiam non peccauerunt, mala patiantur, aut pereant: quia perit iustus sepissime pro impio. Attendite, fratres, ne  talia uestris in ecclesiis permittatis deinceps fieri, ne grex pretioso sanguine Christi redemptus in precipitium, quod absit, ruat.



XXuIII. De ieiunio septem hebdomadarum, ante Pascha a clericis obseruando.


Credimus sanctam fidem uestram in apostolorum eruditione fundatam, hanc tenere et hanc uniuersis populis exponere, qui uidelicet a constitutis apostolorum eorumque successorum nulla ratione dissentiunt, per quos iustum est ceteros erudiri. Quapropter cognoscite, a nobis et cunctis episcopis in hanc apostolicam sedem congregatis statutum est, ut septem hebdomadas plenas ante sanctum Pascha  omnes clerici in sorte Domini uocati a carne ieiunent. Quia sicut discreta debet esse uita clericorum a laicorum conuersatione, ita et in ieiunio debet fieri discretio, et sicut laici et seculares homines nolunt eos recipere in impulsationibus suis, quoniam in omnibus discreta debet semper esse et segregata uita et conuersatio clericorum a secularium laicorum; et sicut hi amplius sunt applicati diuinis cultibus et familiares dicuntur Domini Saluatoris, ita moribus et conuersatione atque sanctitate debent esse distincti. Has ergo septem hebdomadas omnes clerici a carne et deliciis ieiunent, et hymnis, et uigiliis, atque orationibus Domino inherere die noctuque studeant.



XXIX.  De tempore misse, et quod Angelicus hymnus dicendus est solummodo tempore congruo.


Nocte uero sancta natiuitatis Domini saluatoris missas celebrent et hymnum Angelicum in eis solemniter decantent: quoniam eadem nocte ab angelo pastoribus est nuntiatus, sicut ipsa ueritas testatur dicens: Pastores erant in regione eadem uigilantes, et custodientes uigilias noctis supra gregem suum, et ecce angelus Domini stetit iuxta illos, et timuerunt timore magno; et dixit illis angelus: Nolite timere, ecce enim euangelizo uobis gaudium magnum, quod erit omni populo. Quia natus est uobis hodie saluator, qui est Christus Dominus, in ciuitate Dauid; et hoc uobis signum: inuenietis infantem, pannis inuolutum,  et positum in presepio. Et subito facta est cum angelo multitudo militie celestis, laudantium Deum, et dicentium: Gloria in altissimis Deo et in terra pax hominibus bone uoluntatis . Reliquis autem temporibus missarum celebrationes ante horam diei tertiam minime sunt celebrande, quia eadem hora et Dominus crucifixus, et super apostolos Spiritus sanctus descendisse legitur. Ab episcopis autem idem Angelicus hymnus pro tempore, et in loco in missarum solemniis recitandus est.



XXX. Ne absens accusetur, et qui accusare non possint.


Accusatores uero et accusationes quas leges seculi  non admittunt et nos submouemus. Accusatori omnino non credi decernimus, qui absente aduersario causam suggesserit ante utriusque partis iustam discussionem; nec hi qui non sunt idonei suscipiantur ad accusationem; et omnes qui aduersus Patres armantur, infames esse censemus. Patres enim omnes uenerandi sunt, non respuendi ac insidiandi. Hi uero qui cum inimicis morantur, aut qui suspecti habentur, minime recipiantur, quia eorum emulatio lacerat etiam innocentes. Hunc murum firmissimum statuerunt Patres nostri, et nos cum eis contra persecutores uestros. Hoc remedio eorum pellantur machinamenta, et uos sanctiores et securiores famulari mereamini uestro Saluatori.



XXXI.  De metropolitanis, ut nullus absque comprouincialium episcoporum instantia aliquorum audiat causas.


Ceterum, fratres, saluo in omnibus Romane Ecclesie priuilegio, nullus metropolitanus absque ceterorum omnium comprouincialium episcoporum instantia aliquorum audiat causas; quia irrite erunt aliter acte quam in conspectu eorum omnium uentilate, et ipse si fecerit, cerceatur a fratribus.



XXXII. Quo die Pascha celebretur.


Ceterum nosse uos uolumus, quod Pascha Domini  die Dominico annuis temporibus sit celebrandum. Istis ergo temporibus Hermes doctor fidei et Scripturarum fulsit inter nos. Et licet nos idem Pascha predicta die celebraremus, et quidam inde dubitarent ad corroborandas tamen animas eorum eidem Hermeti angelus Domini in habitu Pastoris apparuit, et precepit ei ut Pascha die dominico ab omnibus celebraretur tempore suo. Unde et uos apostolica auctoritate instruimus, omnes eadem seruare debere, quia et nos eadem seruamus. Nec debetis a capite quoquo modo dissidere.



XXXIII. Ne predia ecclesiastica aliquis tollat et suis usibus applicet.



Ad sedem autem apostolicam perlatum est, quod sint inter uos contentiones, et emulationes, et predia diuinis usibus tradita, quidam humanis applicent usibus, et Domino Deo cui tradita sunt ea subtrahant ut suis usibus inseruiant. Quapropter ab omnibus illius usurpationis contumelia depellenda est, ne predia sibi secretorum celestium iudicata, a quibusdam irruentibus uexentur. Quod si quis presumpserit, sacrilegus habeatur, et sicut sacrilegus iudicetur. Ipsos autem qui hoc agunt clericos, et Domini sacerdotes persequi eosque infamare audiuimus, ut malum super malum addentes deteriores fiant, non intelligentes, quod Ecclesia Dei in sacerdotibus consistat et crescat in templum Dei. Et sicut qui Ecclesiam  Dei uastat eiusque predia et donaria exspoliat et inuadit, fit sacrilegus, sic et ille qui eius sacerdotes insequitur, sacrilegii reus existit, et sacrilegus iudicatur.



XXXIu. Quod non sit grauius peccatum fornicatio quam sacrilegium.


Non ergo grauius peccatum est fornicatio, quam sacrilegium: et sicut maius est peccatum quod in Deum committitur quam quod in hominem, sic grauius sacrilegium agere, quam fornicari.



XXXu. Quod nulli archiepiscopi primates uocentur, nisi illi qui primas tenent ciuitates. 


Nulli archiepiscopi primates uocentur, nisi illi qui primas tenent ciuitates, quarum episcopos apostoli et successores eorum regulariter patriarchas uel primates esse constituerunt. Nisi aliqua gens deinceps ad fidem conuertatur, cui necesse sit propter multitudinem episcoporum primates constitui. Reliqui uero qui alias metropolitanas sedes adepti sunt, non primates, sed metropolitani nominantur.



XXXuI. De ordinationibus episcoporum.


De ordinationibus episcoporum super quibus nos consulere uoluistis, olim in spiritu precessoris nostri  Anacleti, quedam iam decreta reperimus. Scimus enim, beatum Iacobum, qui dicebatur iustus, qui etiam secundum carnem frater Domini nuncupatus est, a Petro, Iacobo, et Ioanne apostolis Hierosolymis episcopum esse ordinatum. Si autem non minus quam a tribus apostolis, tantus uir fuit ordinatus, patet profecto eos formam instituente Domino tradidisse, non minus, quam a tribus episcopis, episcopum ordinari debere. Sed crescente numero episcoporum, nisi necessitas interuenerit, debent etiam plures augeri, id est, archiepiscopus si obierit, et alter ordinandus episcopus fuerit omnes eiusdem prouincie episcopi ad sedem metropolitani conueniant, ut ab omnibus ipse eligatur et ordinetur. Oportet autem ut ipse qui illis omnibus preesse debet,  ab omnibus illis eligatur et ordinetur. Reliqui uero comprouinciales episcopi, si necesse fuerit, ceteris consentientibus, a tribus iussu archiepiscopi consecrari possunt episcopis. Sed melius est si ipse cum omnibus eum qui dignus est elegerit, et cuncti pariter consecrauerint pontificem. Et licet istud necessitate cogente concessum sit, illud autem quod de archiepiscopi consecratione preceptum atque predictum est, id est, ut omnes suffraganei eum ordinent, nullatenus immutari licet: quia qui illis preest, ab omnibus episcopis quibus preest debet constitui: sin aliter presumptum fuerit, uiribus carere non dubium est, quia irrita erit eius secus acta ordinatio.



XXXuII. Quod sacrate Deo femine, uel monache, sacra uasa uel sacratas pallas contingere, et incensum circum altaria deferre non debeant.


Sacratas Deo feminas, uel monachas, sacra uasa, uel sacratas pallas, penes uos contingere, et incensum circa altaria deferre, perlatum est ad apostolicam sedem: que omnia reprehensione et uituperatione plena esse, nulli recta sapientium dubium est. Quapropter huius sancte sedis auctoritate hec omnia uobis resecare funditus, quanto citius poteritis, censemus; et ne pestis hec latius diuulgetur, per omnes prouincias abstergi diutissime mandamus.



XXXuIII. Quod baptismus tempore Pasche celebrandus sit catholicis


Celebritatem sancti Pasche die Dominica agi debere, et predecessores nostri iam statuerunt, et uobis illud eadem die celebrare solemniter mandamus, quia non decet ut membra a capite discrepent, nec contraria gerant. A Xu Maii uero luna primi mensis usque ad XXI eiusdem mensis diem, eadem celebretur festiuitas. Eodem uero tempore baptismus celebrandus est catholicis. Sed tamen, si necesse fuerit, aut mortis periculum ingruerit, gentiles ad fidem uenientes quocunque loco, uel momento, ubicunque  euenient, siue in flumine, siue in mari, siue in fontibus, tantum Christiane confessione credulitatis clarificata, baptizentur. Ipsis quoque, quod in baptismo polliciti sunt, summopere est attentendum, ne infideles, sed fideles inueniantur.



XXXIX. Quod inconsulto Romano pontifice, cause episcoporum non debeant diffiniri.


Ea uos iudicare, ad apostolicam delatum est sedem, que propter [Forte, preter] nostram uobis diffinire non licet auctoritatem, id est, episcoporum causas. Unde ita constitutum liquet a tempore apostolorum et deinceps placuit, ut accusatus uel iudicatus a comprouincialibus in aliqua causa episcopus licenter  appellet, et adeat apostolice sedis pontificem: qui aut per se aut uicarios suos eius retractari negotium procuret, et dum iterato iudicio pontifex causam suam agit, nullus alius in eius loco ponatur, aut ordinetur episcopus: quoniam, quanquam comprouincialibus episcopis accusati causam pontificis scrutari liceat, non tamen diffinire, inconsulto Romano pontifice, permissum est.



XL. Episcoporum testes quot esse debeant, et ne absens quisquam iudicetur.


Patriarche uel primates accusatum discutientes  episcopum, non ante sententiam proferant, finitiuam quam apostolica fulti auctoritate, aut reum se ipse confiteatur, aut per innocentes et regulariter examinatos conuincatur testes: qui minores non sint numero quam illi discipuli, quos Dominus adiumentum apostolorum eligere precepit, id est septuaginta et duo. Detractores quoque, qui diuina auctoritate eradicandi sunt, et auctores inimicorum ab episcopali submouemus accusatione uel testimonio. Nec summorum quispiam, nec minorum accusationibus impetatur aut dispereat, neque in re dubia certa iudicetur sententia, nec ullum iudicium, nisi ordinabiliter habitum, teneatur. Absens uero nemo iudicetur, quia et diuine et humane hoc prohibent leges. Accusator autem eorum omni careat suspicione,  quia columnas suas Dominus firmiter stare uoluerit, non a quibuslibet agitari. Nullum namque eorum sententia non a suo iudice dicta constringat, quia et leges seculi idipsum fieri precipiunt. Duodecim enim iudices quilibet episcopus accusatus, si necesse fuerit, eligat, a quibus eius causa iuste iudicetur; nec prius audiatur aut excommunicetur, quam ipsi per se eligantur, et regulariter uocatus a suorum primo conuentum episcoporum, per eos eius causa iuste audiatur et rationabiliter discernatur. Finis uero eius cause ad sedem apostolicam deferatur, ut ibi determinetur, nec ante finiatur, sicut ab apostolis uel successoribus eorum olim statutum est, quam eius auctoritate fulciatur.



XLI. Quod nullus episcopus propriis ebus spoliatus, antequam suis reuestiatur, debeat ad iudicia uocari.


Nuntiatum est enim sedi apostolice per apocrisiarios nostros, quosdam fratrum nostrorum, episcoporum scilicet, ab ecclesiis et sedibus propriis pelli, suaque eis auferri supellectilia, et sic nudos et exspoliatos ad iudicia uocari: quod omni ratione caret, cum statuta apostolorum eorumque successorum, et precepta imperatorum ac constitutiones legum idipsum prouideant, et apostolice sedis auctoritas idipsum fieri uetet. Preceptum est ergo in antiquis statutis, episcopos eiectos atque suis rebus exspoliatos  ecclesias proprias accipere, et primo sua omnia eis reddi, et ita demum, si quis eos iuste accusare uoluerit, equo periculo facere iudices esse decernentes, episcopos recte sapientes, et in ecclesia conuenientes, ubi testes essent singulorum, qui oppressi uidebantur: nec prius eos respondere debere quam omnia sua eis et ecclesiis eorum legibus integerrime restituantur.



XLII. De ordinationibus.


Ordinationes uero presbyterorum et leuitarum tempore congruo, et multis coram astantibus solemniter agite; et probabiles ac doctos uiros ad hoc opus constituite,  unde horum societate et adiumento plurimum gaudeatis.



XLIII. De conspiratione contra episcopos.


Conspirationum uero crimina uestris in partibus uigere audiuimus, et plebes contra episcopos suos conspirare nobis mandatum est: cuius criminis astutia non solum inter Christianos abominabilis est, sed etiam inter ethnicos, et ab exteris lege prohibita. Et idcirco huius criminis reos non solum ecclesiastice, sed etiam seculi damnant leges, et non solum conspirantes, sed et consentientes eis. Antecessores uero nostri quam plurima turba episcoporum, quicunque  eorum in sacerdotali ordine sunt constituti aut existunt clerici, honore quo utuntur cadere preceperunt, ceteros uero communione priuari et ab Ecclesia extorres fieri iusserunt, et non solum facientes, sed eis consentientes.



XLIu. Excommunicatis non communicandum


Excommunicatos quoque a sacerdotibus nullus recipiat ante utriusque partis examinationem iustam, nec cum eis in oratione, aut cibo, uel potu, aut osculo communicet, nec aue eis dicat: quia quicunque in his uel aliis prohibitis scienter excommunicatis communicauerit, iuxta apostolorum institutionem  et ipse simili excommunicatione subiaceat. Ab his ergo et clerici et laici se abstineant, qui eadem pati noluerint.



XLu. Terminos non transgrediendos.


Nemo quoque alterius terminos usurpet, nec alterius parochianum iudicare aut excommunicare presumat quia talis diiudicatio, aut excommunicatio nec rata erit, nec uires ullas habebit, quoniam nullus alterius iudicis, nisi sui, sententia tenebitur aut damnabitur: unde et Dominus loquitur dicens: Ne transgrediaris terminos antiquos . Nullus autem primas uel metropolitanus, diecesani ecclesiam uel parochiam, aut aliquem de eius parochia  presumat excommunicare, uel iudicare, aliquidue agere absque eius consilio uel iudicio. Sed hoc obseruet quod ab apostolis ac patribus et predecessoribus nostris est statutum, et a nobis confirmatum, id est, si quis metropolitanus episcopus, nisi quod ad suam solummodo propriam pertinet parochiam, sine consilio et uoluntate omnium comprouincialium episcoporum, extra aliquid agere tentauerit, gradus sui periculo subiacebit, et quod egerit, irritum habeatur et uacuum. Sed quidquid de prouincialium episcoporum causis, eorumque ecclesiarum, et clericorum, atque secularium, necessarium agere aut disponere necesse fuerit, hoc cum omnium consensu prouincialium agatur pontificum, non aliquo dominationis  fastu, sed humillima et concordi administratione.



XLuI. De lapsu sacerdotis.


Sed si aliquis lapsus quoquo modo fuerit, portemus eum, et fraterno corripiamus affectu, sicut ait beatus Apostolus: Si preoccupatus fuerit in aliquo delicto, uos qui spiritales estis, huiusmodi instruite in spiritu lenitatis considerans teipsum, ne et tu tenteris . Alter alterius onera portate, et sic adimplebitis legem Christi . Porro sanctus Dauid de criminibus mortiferis egit penitentiam, et tamen in honore permansit. Beatus quoque Petrus amarissimas lacrymas fudit, quando Dominum negasse  penituit, sed tamen Apostolus permansit. Et Dominus per prophetam peccantibus pollicetur, dicens: Peccator in quacunque die conuersus ingemuerit, omnium iniquitatum illius amplius non recordabor . Errant enim qui putant sacerdotes post lapsum, si condignam egerint penitentiam, Domino ministrare non posse, et suis honoribus frui, si bonam deinceps uitam duxerint, et suum sacerdotium condigne custodierint: et ipsi, qui hoc putant, non solum errant, sed etiam traditas Ecclesie claues dissipare et abigere uidentur, de quibus dictum est: Quecunque solueritis in terra, erunt soluta in celo. Alioquin hec sententia aut Domini non est, aut non uera. Nos uero indubitanter tam Domini sacerdotes quam reliquos  fideles post dignam satisfactionem posse reuocari ad honores credimus, testante Domino per Prophetam: Nunquid qui dormit, non adiiciet, ut resurgat? et qui aduersus est, non reuertetur ? Et alibi: Nolo, inquit Dominus, mortem peccatoris, sed ut conuertatur, et uiuat . Et propheta Dauid penitentiam agens, dixit: Redde mihi letitiam salutaris tui, et spiritu principali confirma me . Ipse namque post penitentiam et alios docuit, et sacrificium Deo obtulit, dans exemplum doctoribus sancte Ecclesie, si lapsi fuerint, cum dignam penitentiam Deo gesserint, utrumque facere posse. Docuit enim, quando dixit: Doceam iniquos uias tuas, et impii ad te conuertentur . Et sacrificium Deo obtulit, dum dicebat: Sacrificium  Deo spiritus contribulatus, cor contritum et humiliatum, Deus, non spernis . uidens etiam Propheta scelera sua mundata per penitentiam, non dubitabat predicando, et Domino libando curare aliena.

Item post pauca: Dauid enim dicit: Beati quorum remisse sunt iniquitates, et quorum tecta sunt peccata. Beatus uir, cui non imputauit Dominus peccatum . Mundatur ergo homo a peccato, et resurgit gratia Dei a lapsu, et in pristino manet officio iuxta predictas auctoritates. uideat ne amplius peccet, et sententia euangelica maneat in eo, que ait : uade et amplius noli peccare . Unde ait Apostolus: Non ergo regnet peccatum in  uestro mortali corpore, ut obediatis concupiscentiis eius, sed neque exhibeatis membra uestra arma iniquitatis peccato, sed exhibete uos tanquam ex mortuis uiuentes, et membra uestra arma iustitie Deo.



XLuII. De possessionibus ecclesiarum.


Multitudinis autem credentium erat cor unum et anima una, nec quisquam eorum que possidebat aliquid suum esse dicebat, sed erant illis omnia communia. Et uirtute magna reddebant apostoli testimonium resurrectionis Iesu Christi Domini nostri, et gratia magna erat in omnibus illis. Neque enim quisquam egens erat inter illos: quotquot enim possessores agrorum,  aut domorum erant, uendentes afferebant pretia eorum que uendebant, et ponebant ante pedes apostolorum. Diuidebantur autem singulis prout cuique opus erat. Ioseph autem, qui cognominatus est Barnabas ab apostolis, quod est interpretatum filius consolationis, leuites, Cyprius genere, cum haberet agrum, uendidit illum, et attulit pretium, et posuit ante pedes apostolorum, et reliqua . uidentes autem sacerdotes summi, et alii, atque leuite, et reliqui fideles, plus utilitatis posse afferri, si hereditates et agros quos uendebant, ecclesiis, quibus presidebant episcopi, traderent, eo quod ex sumptibus eorum tam presentibus quam futuris temporibus plura et elegantiora possent ministrari fidelibus communem uitam ducentibus quam ex pretio ipsorum,  ceperunt predia et agros, quos uendere solebant, matricibus ecclesiis tradere, et sumptibus eorum uiuere. Ipse uero res in ditione singularum parochiarum episcoporum, qui locum tenent apostolorum, erant, et sunt usque adhuc, et futuris semper debent esse temporibus, quibus episcopi et fideles dispensatores eorum omnibus, communem uitam agere uolentibus, ministrare cuncta necessaria debent, prout melius potuerint, ut nemo in eis egens inueniatur. Ipse enim res fidelium oblationes appellantur, quia Domino offeruntur. Nec ergo debent in aliis usibus quam ecclesiasticis, et predictorum Christianorum fratrum, uel indigentium conuerti, quia uota sunt fidelium, atque ad predictum opus explendum Domino tradita. Si quis autem, quod absit, secus egerit,  damnationem Ananie et Saphire percipiat, ut reus sacrilegii efficiatur, sicut illi fuerunt, qui pretia rerum fraudabant predictarum.



XLuIII. Predia dicata ne inuadantur.


Attendendum est omnibus, et fideliter custodiendum, et illius usurpationis contumelia depellenda, ne predia usibus secretorum celestium dicata a quibusquam irruentibus uexentur: quod si quis fecerit, post debite ultionis acrimoniam que erga sacrilegos iure promenda est, perpetua damnetur infamia, et infernali carceri tradatur, aut exsilio perpetue deportationis utatur, quoniam iuxta apostolum tradere  oportet huiusmodi hominem Satane, ut spiritus saluus fiat in die Domini .



XLIX. De sede episcopi.


Quod autem sedes in episcoporum ecclesiis excelse  constitute, et preparate inueniuntur in throno, speculationem, et potestatem iudicandi et soluendi, atque ligandi a Domino sibi datam materie docet; unde Saluator in Euangelio ait: Quecunque ligaueritis super terram, erunt ligata in celo. [a 1Kb]



[APPENDIX.]





NOTANDA QUAEDAM IN SMARAGDI ABBATIS COLLECTIONES IN EPISTOLAS ET EuANGELIA Que per circuitum anni leguntur.


Commentarium perpetuum a Smaragdo abbate in singulas Euangeliorum et Epistolarum lectiones adornatum, denuo tandem post secula tria, quinque insuper lustris annorum elapsis, ex editione principe, ut aiunt, recusum, multo se nomine commendare diligens quisque lector facile intelliget. Emicat in eo primum omnium fere scriptorum ecclesiasticorum, qui a seculo circiter octauo floruere, communis indoles, pia sane, humilis et doctissima, qua sibi minus confisi, ueterum potius Patrum opera manu sedula reuoluerent, exprimerent placita, dictaque de uerbo, suis inserenda libris aut sermonibus, excerperent. Smaragdus, ut ipse testatur, »hunc ex multis unum curauit colligere librum, et de magnorum tractatibus prolatisque sermonibus Patrum, quasi  de magnis fluminibus, pelagique gurgitibus, pariter deriuator exstitit et breuiator.« In eo autem maxime et peculiariter notandus, quod tam prestantes quam rarissimos XX auctores sibi uoluit prelucere. Nam ab eo rescimus defloratos fuisse Hilarium, Hieronymum, Ambrosium, Augustinum, Cyprianum, Cyrillum, Gregorium, Fulgentium, Chrysostomum, Cassiodorum, Eucherium, Isidorum, Bedam, omnium ore celeberrimos; deinde Tichonium et Primasium, minus notos aut magna ex parte deperditos; »ac caute legendos,« Pelagium et Origenem; denique ambigui nominis uictorem, et Figulum aut Frigulum, de quo hactenus, apud omnes quos nouerim, altum silentium.

Preterea ad hanc retexendam Catenam Smaragdum  facile putauerim fuisse ab eodem adductum studio, quo hac tempestate certatim et quasi inuicem conspirauere Paulus Warnefridus, Alcuinus, Hrabanus Maurus, Haymo Halberstadiensis, qui, cum recens per Gallias inuecta fuisset Romane Ecclesie liturgia, ac tante huiusce rei auctor precipuus Carolus nomine et merito Magnus, ipse quemque peritissimum, ut testatur epistola ad Paulum diaconum, ad exponendas emittendasque in uulgus ueterum Patrum homilias, quibus singule lectiones illustrarentur, excitasset, obsecundarunt ultro tanti principis  uotis, ac christiane plebis necessitati inseruiunt, uarias eiusdem fere argumenti sylloges publici iuris fecere. Unus uero Noster obuiam quidem et communem semitam, proprio autem tramite, insistens, dum alii integras singulis lectionibus homilias apponerent, ipse ex uariis diuersorum auctorum sermonibus aut libris perpetuum commentarium retexuit.

Alia demum causa accessit cur in illo Smaragdi Commentario obiter immoremur, scilicet quod, cum uel in bibliothecis amplissimis tam eiusdem Commentarii editio unica, quam exemplar manu scriptum raro admodum reperiatur, insignis et satis bone note inuenimus codicem, in bibliotheca Bononiensi nunc asseruatum, quem olim raptim euoluimus,  denuo ad nostros usus, multa cum humanitate, recensuit eximius et diligens u. D. Haigneré, cui, uti et mihi tantum concesse fuerunt, typis properantibus, pauce hore, subcesiue, nec ille quidem omnino libere: unde notularum aduersaria, raptim hinc inde corrasa, uix eo loci licuit inserere.

Codex autem ille nunc Bononiensis, olim in celeberrime abbatie Sancti Bertini Audomarensis libraria repositus est. Nullus dubito quin idem ille sit, de quo in eiusdem abbatie Chartulario, nuper edito, p. 208, 209, legitur: Domnus Iohannes, codices non modice appretiationis conscribi fecit, quorum titulos ad commendandum eius studium breuiter subnectere non piguit . . . . . . LIBRUM OMELIARUM TOCIUS ANNUALIS CIRCULI in duo uolumina diuisum . . . ex integro  digestos suis posteris reliquit.

Codex enim noster in duos tomos diuiditur, seculum XI scriptura referens, quo scilicet tempore Ioannes abbas  Sanbertinianis preerat. Primus tomus inscribitur no XXu, secundus no XLIII; olim in libraria S. Bertini pre se ferebant numeros 83 et 84; prior insuper titulum hunc recentem, dorso appositum: Expositio Epistolarum et Euangeliorum; posterior autem: Hieronymus in Scripturam. Codex eadem manu totus exaratur, satis integer, paucis foliis hic illic resectis, aut laceratis, uel  madore et euo corrasis. Nullus in codicis tomo primo titulus est manu ueteri scriptus: tantummodo manu seculi XuI leguntur ista que partim excisa fuere: EXPOSITIO QUAEDAM EPISTOLARUM ET EuANGELIORUM . . . . . A uIGILIA NATALIS DOMINI USQUE POST PASCHA



PROeMIA.

Primum notare est in proemiis lectiones uarias et quedam additamenta:
Edit., mauelle.	Cod., malle.
--- Ioannis Chrysostomi.	--- Ioannis.
--- Figuli. 	--- Friguli.
--- Ut si quis natiua. 	--- Ut si quis nociua.

--- Non desinet. 	--- Non desinat.
--- Cuius confortatu sedulo. 	--- Cuius confortatus edulio.

Que sequuntur in editis, ad Librum Comitis  referenda, in codice Bononiensi desunt. Desiderantur quoque uersus Smaragdi; horum autem loco ibidem duplex alius prologus inseritur; prior e Cassiodoro ad Psalmos; posterior ex Hieronymo super Epistolam ad Romanos, excerptus. Titulus: INCIPIT PRAEFATIO.

»Queritur [a 1Kb] quare post Euangelia uoluit Apostolus has Epistolas ad singulas Ecclesias destinare? Scilicet, ut initia nascentis Ecclesie nouis causis existentibus premuniret, et presentia atque orientia resecaret uitia, et post futuras excluderet questiones.  Decem Epistolas ad uniuersales Paulus conscripsit Ecclesias, ut ostenderet Nouum non discrepare a ueteri Testamento: ad numerum enim Decalogi suas Epistolas ordinauit; ut quot preceptis et signis Moyses a Pharaone instituit liberatos, totidem hic Epistolis a diaboli et idolatrie seruitute edoceret adquisitos. Nam quatuor tantum misit ad discipulos. Romanis non primum Apostolus, ut in ceteris, posuit fidei fundamentum; sed aliis discipulis iam crediderant predicantibus. A Paulo tantum indigent confirmari, sicut ipse dicit: Desidero enim uidere uos, ut aliquid impertiar uobis gratie spiritalis ad confirmandos uos.«




INCIPIUNT COLLECTIONES.



IN uIGILIA NATALE  DOMINI. Lectio Epist. B. Pauli ad Romanos.

»EPISTOLA, Grece, Latine, super missa dicitur. enim Grece, Latine super dicitur, stola, missa.  Sicuti est illud: epigramma, id est, super littera; Epitafium [a 1Kb] , super sepulchrum; episcopus, super speculator; sic et epistole, super misse uocantur. Quia super Legem et Prophetas et Euangelia superaddite inueniuntur. Romani, propter potentiam et fortitudinem, sublimes uel tonantes interpretantur.



»Paulus.

[b 1Kb] Prima nobis questio de nomine ipsius Pauli uidetur exsurgere; cur is qui Saulus dictus est in Actibus apostolorum, nunc Paulus dicatur. Inuenimus in Scripturis diuinis quibusdam commutata uocabula ut ex Abram, Abraham; ex Iacob, Isrel; ex Simone, Petrus; aliquantos uero binis usos esse  nominibus: ut Salomonem, eundemque Idida; Sedechiam, eundemque Ioachim; Oziam, eundemque Azariam; nam Mattheus idem est et Leui; et quem Mattheus Lebbeum, Marcus Tattheum scribit. Secundum hanc ergo consuetudinem uidetur nobis et Paulus duplici usus esse uocabulo, et donec quidem genti proprie ministrabat, Saulus esse uocitatus, quod et magis appellari patrie uernaculum uidebatur. Paulus autem appellatus est, quum Grecis et gentibus precepta conscribit; nam et hoc ipsum quod Scriptura dicit: Saulus autem qui et Paulus [Act. XIII], euidenter non ei tunc primum Pauli nomen ostendit impositum, sed ueteris appellationis id fuisse designatum.«

Deinde ueniunt que infra, ubi de uictore Capuano, damus primo loco, in editis uero ante Origenis proposita.

Opere pretium fuisset in sequentium editorum  collatione cum codice tria in primis recognoscere, que ad ipsummet anni circulum seu totius libri ordinem pertinent; deinde que singulorum auctorum loca distincte internoscenda indigitant; tum in primis que ex auctoribus rarissimis, Frigulo, uictore, Pelagio afferuntur. uix otii nostri est hec tria sigillatim indigitare.



I. DE CIRCULO ANNI. In uigilia Natale  Domini.

Ponitur duplex lectio, Apostoli una, ad Rom. I; altera Isaie LXII, quod sapere ritum ueterem Gallicanum uidetur; deinde, sine ulla distinctione sequuntur que nunc in Missali Romano leguntur pro prima et tertia missa in nocte et in die, nisi quod  loco Epist. ad Titum II, legitur iterum Isaie IX; nichil autem pro missa ad auroram occurrit. Alia supersedemus uariantia cum ordine consueto adnotare, que quisque in promptu deprehendere ualet, cum nunc de sola codicis nostri cum edito textu discrepantia agendum sit.

    In Octabas Domini.
    Dominica prima post Theophania.
    In Septuagesimo.
    In Sexagesimo.
    In Quinquagesimo.
    Dominica prima mensis primi.
    Dominica in Tricesima.
    Dominica in uicesima.
    Feria secunda post uicesima.
    Dominica indulgentia ad Lateranis [Ed., in Palmis]. 
    Feria secunda Pasche ad S. Petrum.
    Dominica in octabas  Pasche, etc.


Tomus primus codicis nostri desinit in Litania maiore; secundus incipit ab Ascensione, sub hac inscriptione prima manu: Incipit textus libri secundi in Ascensione Domini.

Deinde:

    Dominica post Ascensam Domini.
    Dominica in Pentecoste.
    Post Dominicam septimam [In edit., post uI].
    In uigilia S. Ioannis Baptiste.
    In natali S. Ioannis. 
    In uigilia S. Petri.
    Dominica uIII post Pentecostes.


In festiuitate sancti archangeli, post expositum Euangelium hebdomade prime ante Natalem Domini, codex habet ut editus: Hactenus dierum Dominicorum cunctarum  festiuitatumque multarum expositiones congruarum lectionum ordinatim currentes, iuuante Christo, expleuerunt feliciter annum. Dehinc sanctorum martyrum, uirginum et confessorum expositiones posuimus lectionum. In Natali apostolorum,



II. DE uARIORUM AUCTORUM LOCIS.

Maximi pretii esset sedulo et per otium excutere omnes auctores in illo Commentario adductos, omniumque  loca sigillatim recognoscere: que ut alii liberius aggrediantur enixe deprecati, uiam sat erit ostendamus, signaque pro itineris ducatu ponamus quibus latent nomina singulorum auctorum, ac initia locorum, prout in codice Bononiensi exstant, uno aut altero uerbo describamus. Hec sunt auctorum sigla que deprehendimus in margine minio et copitali littera distincta:

AMB. A. 	Ambrosius.
AGS. AG. A. 	Augustinus.
B. 	Beda.
CAS. CA. 	Cassiodorus.
CU. [forte pro CA]. 	Cassiodorus?
CY. 	Cyprianus aut Cyrillus.
EUCH, EU. 	Eucherius.
FRIGL, FRI, FI. 	Frigulus.

FULG, FUL. 	Fulgentius.
F. 	Frigulus aut Fulgentius.
G. 	Gregorius.
H. 	Hieronymus.
HIL. 	Hilarius.
ISI, IS. 	Isidorus.
IO. 	Chrysostomus.
N. 	Notanda?
OR. 	Origenes.
PELG. 	Pelagius.
PRI, PR. 	Primasius.
P. 	Pelagius aut Primasius.
R. 	Forte Rufinus in Historia Eusebii.
uIC. UI, u. 	uictor.
TICHO. 	Ticonius.

Hec autem sigla, que sub oculis habuit editor princeps Ulrichius, uel ad nutum expressit, uel  aliis inuenit locis prefixa. Hinc innumere uariationes quarum indiculum e re nostra duximus esse diligenter digerendum.

	Ed. nostra.
H.---Hic prophete. 	Col. 18
FRI.---Quare non iehsu Christus. 	19
H.---Queritur quare. 	19
B.---Notandum quod. 	19
IO.---Cur in somnis. 	20
uI.---Cur non Iacob. 	21
H.---Noli timere. 	21
G.---Bene, non solum. 	24
H.---Peccatum non per. 	32
uIC.---Ex munere diuino. 	34
B.---Carnalis quippe. 	34
FUL.---Quia et in diuina. 	35

H.---Prodigia dicuntur. 	36
OR.---Plenitudo enim. 	36
B.---Cum Dominus iehsu Christus. 	37
R.---Seipsum aui comparat. 	40
B.---Hic manifeste. 	46
B.---Magna uox sanctorum. 	48
PRI.---Quid per uocem. 	49
B.---Concithariste. 	49
PRI.---Quid per canticum. 	49
PRI.---Sedes ecclesia. 	49
CA.---Sedes sunt. 	49
PR.---Quatuor enim. 	49
FRI.---Non dicit tuum. 	51
IO.---Quia Babylon. 	51
B.---Possumus quoque. 	51
P uel F.---Aegyptus tenebre. 	52
B.---Quod dicit. 	52

F.---Quod iterum. 	52
OR.---Potest tamen. 	52
B.---In morte Innoc. 	52
H.---Quod autem. 	53
IO.---Quid enim Rama. 	53
H.---De Rachel. 	53
B.---Figuraliter. 	53
H.---Plorat autem. 	53
B.---Spiritaliter. 	53
H.---Ex hoc loco. 	54
B.---Quod dum. 	54
AGS.---Erudire enim. 	55
A.---Circumciditur. 	58
AG.---Non solum ab ang. 	61
AG.---Si enim. 	63
Ps.---In eo autem. 	63
N.---Aliquid in me. 	65
H.---Nos quippe. 	66
A.---Nec littera. 	66

B.---Et usque. 	66
H.---Pulchre autem. 	71
u.---Magos. 	72
F.---Alii dicunt. 	72
P.---Donum non ex nostro. 	80
P.---De ministerio. 	80
P.---Maxime circa. 	81
P.---Ne per sollicitudinem. 	82
A.---Quid est ergo. 	86
P.---Aut fugiendo. 	92
H.---uidens centurionis. 	95
F.---Prepositus gentis. 	107
G.---Numquid iam. 	107
AM.---Utrum unum. 	107
UI.---Modus iste. 	114
* P.---Ostendit. 	115
* P.---Exemplo carnalis. 	115
P.---In uacuum Dei. 	119
P.---Sicut alibi. 	119

P.---Id est, ne forte. 	119
PELGs.---Qui ad uirtutem 	119
P.---Id est, per. 	121
U.---Querit tentator. 	126
F.---In sanctam. 	127
A.---Suggerebatur. 	128
B.---Dicens diabolus. 	128
P.---uas, id est. 	130
B.---Notandum. 	131
P.---Imitatione. 	133
B.---Non hec. 	136
A.---Intrat ergo. 	138
H.---Immundus quippe. 	139
A.---Nihil enim prodest. 	149
H.---Post duos dies. 	174
B.---Hoc sane iuxta 	174
H.---Congregantur. 	175
B.---Mulier ista. 	175

H.---In alio Euangelista. 	177
B.---Frangit autem. 	178
B.---Potest autem. 	179
B.---Cum uero Satanas. 	180
B.---Quod autem. 	181
B.---Alibi legimus. 	181
H.---In alio Euangelio. 	182
B.---Altiori autem. 	184
H.---Ut compleretur quod. 	184
B.---uelauerunt autem. 	184
H.---Pilatus autem. 	186
B.---Pro regia enim. 	186
H.---In Chlamide. 	187
H.---Blasphemabant. 	190
G.---Quas cunctas. 	191
R.---Fidem namque. 	191
uI.---uelum templi. 	191
H.---Rationis igitur. 	192

A.---Quod clamat. 	192
H.---Non omnes. 	192
G.---Lignum aduersus. 	193
B.---Querendum est. 	193
CY.---Per hoc enim. 	200
O.---Non rapina. 	200
A.---Cum igitur. 	200
CY.---Ex inanitio. 	200
A.---Exinaniuit, non. 	200
UI.---Quomodo accepit. 	201
A.---Preter hoc. 	202
FRI.---Quod diuersa. 	222
A.---Non potest dici. 	223
UI.---Non est relatio. 	223
B.---In Euangelio. 	225
B.---Id est, pater. 	229
A.---Christus passus est. 	229
A.---Quis suscitauit. 	229
G.---Nihil simplex. 	233

A.---Ad Iacob. 	335
EU.---Quid respondendum. 	235
A.---Quod heretici. 	237
FRI.---Id est quatuor uiri. 	264
ISI.---Ne uero, qui. 	264
B.---Rogatus a. 	306
G.---Probatio ergo. 	328
B.---Princeps scilicet. 	339
G.---Nonnulli autem. 	349
G.---O quanta est. 	350
G.---Quis iste est. 	355
B.---Quia non solum. 	360
G.---Quid uidentes. 	360
OR.---Si quis intueatur. 	364
P.---Quidam etiam. 	367
H.---Non quod ante. 	378
B.---Plerumque iustitia. 	379
AM.---Non immerito. 	380
U.---Dilectio ampliorem. 	388

B.---Hunc Herodem. 	389
H.---Philippus iste. 	391
F.---Siue super hanc. 	392
P.---Siue existimate. 	403
A.---Hoc est, nisi. 	403
FI.---Audistis. 	403
FI.---Gehenna nomen. 	405
HIL.---Docet utique. 	405
P.---Hoc est maiora. 	406
P.---Ac si diceret. 	407
P.---Non dixit. 	407
A.---In hac lectione. 	408
P.---Hoc totum. 	411
P.---Iudei acceperunt. 	412
B.---Nunquid colligunt. 	413
P.---Omnia que eis. 	416
A.---In illa scriptura. 	416
P.---Humana tentatio. 	417

G.---Fleuit etenim. 	421
P.---Hic pretermisso. 	433
P.---Id est, qui. 	437
P.---Neque quis putet. 	443
P.---Hoc loco Mosen. 	444
P.---Ac si diceret. 	456
P.---Pre occupatur. 	456
P.---Ac si diceret. 	457
H.---Portat quoque. 	457
P.---Lex Christi caritas. 	457
H.---Si quis non uult. 	457
P.---Requirendum. 	458
P.---Nunc tempus. 	459
P.---Id est, paganis. 	459
H.---Qui sunt duo. 	460
FI.---In omni gloria. 	461
H.---Et reuera quod nec. 	461
A.---Hec est communio. 	463

H.---Nota quod qui. 	478
H.---Formidolosa sententia. 	501
B.---Princeps itaque. 	506
u.---Ubi tetragrammaton. 	508
FI.---Hoc mare propter. 	510
FI.---Bini uocantur. 	511
FI.---Primum enim. 	511
OR.---Quoniam Iesse. 	517
G.---His uerbis Ioannis. 	523
A.---Timendum est enim. 	524
UI.---Soluere calceamentum. 	525
H.---Bethania uilla. 	526
P.---Permisit tradi, ut. 	528
G.---Percunctari libet. 	532
F.---Recte Deus excelsus. 	545
H.---Signanter addidit. 	546
A.---uidentur itaque. 	549
H.---Hanc parabolam. 	549
TICHO.---Sed quid in Dominum. 	549
G.---Per oleum quippe. 	550

H.---Per angelorum. 	550




III. DE NONNULLIS MINUS OBuIIS AUCTORIBUS IN SMARAGDINA COLLECTANEA ADDUCTIS.

Omnium quos Catene sue Smaragdus attexuit auctorum nullum prorsus esse negligendum cuique exploratum erit attendenti, in huiuscemodi seculi IX eclogariis procul dubio representari codices uetustis simos, nec temere exscriptos, sed, quod multis et certis aliunde constat testimoniis, conquisitos diligenter, sedulo collatos, correctos accurate, et, ita iubente Carolo Magno, et docente uerbis et exemplo celeberrimo Alcuino, Cassiodori uices agente in Galliis,  fideliter expressos. In immensum uero crescerent note eo loci obiter subiiciende, si quatuor Smaragdi codices, Ulrichios nempe tres, et unum Bononiensem, cum uariis singulorum Patrum editionibus conferre aggrederemur. Neque enim tantum in examen uenirent uinginti quos in proemio noster de nomine appellatos, suis deinde quemque propriis siglis, uti supra uides, distinxit; alii quoque hic illic siue stricta, siue soluta oratione excerpti eamdem requirerent curam; quales  uetus chronographus forsitan Africanus, auctor Concordie, quem Smaragdum libenter esse dixerim, Iuuencus dictus ibidem rarissimo nomine, alias ignoto prorsus, Canorius, p. 72, Sedulius p. 140, 188, Arator perperam in edito scriptus orator p. 355,  it. p. 390; Iosephus, p. 389; Neotericus, interpres grecus, p. 451; anonymus peta p. 546, etc. uix unum nobis superest tentandum, rariores nempe auctores precipuos a Smaragdo adductos ex edito textu et codice Bononiensi perfunctorie attingere.



§ I. FRIGULUS.

Quem Figulum finxit Ulrichius , Frigulum claro et nitido charactere Bononiensis codex designat, nemo quem sciam siue ante, siue post Smaragdum, ulla uel minima memoria indigitauit. Nec tantum uni nostro innotuit; imo sic in ipsius edito textu, omissis mutatisue siglis, euanuit, ut quasi rursum sub aqua immersus uideatur, nec nisi solis iam in codicibus eruendus. Quem si forte siglorum  ope expiscatus fueris, duplex erit tibi nec minima eum dignoscendi difficultas; tum quia nomen illius, ob similes pene litteras primas, cum PRIMASII nomine in promptu fuit confudisse; tum quia quoties codex Bononiensis consuete legit Figulum, toties in edito textu, forte astipulantibus codicibus Ulrichianis, scribitur Fulgentius. Sed, preterquam quod Primasius adeo elegans est, Fulgentius uero adeo insignis, ut uix ullum esse debeat periculum alterutrum cum Frigulo recentiori, incompto, rudi, eclogario sequioris eui, ni fallor, confundendi, aliunde tum pauca sunt Primasii scripta, que cum nostris omnino differunt; tum Fulgentius in libris suis totus est de re dogmatica, nec nisi euadit exegeticus; Frigulus uero iste multus est in littera quorumdam  locorum enucleanda, etymon indagatur libenter, et uarias origines rerum uenatur, undequaque sua corradit, simillimus collectoribus Hibernicis aut Gallicis, qui circa Caroli eui tempora, ueteres expilari solebant. Ut ut sit, opere pretium mihi uisum est nonnulla, gratia exempli, loca seligere, et ad fidem codicis Bononiensis exprimere, que satis erunt ut auctoris illius indoles et etas haud omnino lateant.



FRI.

I. Christi autem generatio sic erat. Quare non Iesu Christi, sed solummodo Christi, id est, non utrumque nomen, sed alterum posuit? Hoc, ut a maioribus traditur, future reseruauit historie, que mox angelo dicente subinfertur: Et uocabis nomen eius Iesum, et reliqua. Quod ergo, qualiter uocatum sit, mox scribendum euangelista preuidit, anticipando preripere  non debuit. Generatio autem, aut ipse Christus dicitur in carne generatus, ut idem sit Christi generatio, ac si diceretur: Generatio que est Christus; aut, sicut a quibusdam legitur, ut sit iste ordo uerborum: Sic autem erat Christi generatio, hoc est, sic ad Christum pertinet hec genealogia.



FRI.

II. Ecce angelus Domini apparuit in somnis Ioseph, dicens: Surge et accipe Puerum et Matrem eius.

Non dicit tuum Puerum, neque mulieris, sed speciali priuilegio solius Pueri nomen ponitur.




FRI.

III. uespere autem sabbati, que lucescit in prima sabbati, uenit Maria Magdalene, et altera Maria uidere sepulcrum.


[a 1Kb] uespere autem sabbati. Quod diuersa mulierum tempora in Euangeliis describuntur, non mendacii signum est, sed sedule uisitationis officium. Que lucescit in prima sabbati. A parte prima noctis, quod est uesper, ipsam noctem uoluit significare, cuius noctis fine uenerunt mulieres. Cur autem noctem appellat uespere? quia uespere licebat adferre aromata, transacto utique sabbato, ac si diceret: Nocte que sequitur sabbatum uenerunt, quo tempore uoluerant, uenire liberum habentes, siue uespere sabbati, non uesperascente die, sed uesperascente nocte, id est, in fine noctis uenerunt. Ab exordio mundi dies precedebat noctem usque ad Christi passionem. A Christi uero passione, nox precedit diem.

Siue ita legendum, uespere sabbati, id est, aurora que noctis initio lucet, ipsa per totam noctem manente mane elucescit, et ideo forsitan, he mulieres a noctis initio usque mane ibi manserunt. Sed Marcus dicit: Et ualde mane, et reliqua. Apparet autem qua hora resurrexisset Dominus, id est mane, cum  quadraginta horis, iuxta Augustinum, in sepulcro fuisse describitur, id est, quatuor horas, qua die crucifixus est, remanentes duodecim hore noctis sabbati, duodecim diei sabbati, duodecim noctis diei dominice, horas autem quadraginta in sepulcro iacuit: pro hac causa quadraginta diebus post resurrectionem apostolis suis sepe se manifestauit. In nomine autem, quod est uespere, multi diuersa putant. In Euangelio enim Greco ita habetur, , id est. uespere sabbati, que lucescit in prima sabbatorum, in quo apparet , quod femininum nomen est, femininum pronomen est, unde quidam uolunt, quod uesper communis, hoc est, masculini et feminini sit generis nomen, cuius ablatiuus uespere [quidam uolunt uespera, non uespere dici, femininum facientes]. Quidam subtilius ita legunt. uenit Maria prima sabbati, que lucescit uespere sabbati. Alii ita intelligunt, ut sabbatum requies interpretetur: uespere autem  quietis Que lucescit in prima, et reliqua. In prima: Prima dies dicitur Dominica, que meruit uidere Dominum resurgere, mundum nasci, atque reparari per Christus.

Iu. Tunc assumpsit eum diabolus in sanctam ciuitatem, et statuit eum super pinnaculum templi, et dixit ei: Si Filius Dei es, mitte te deorsum. uox diaboli semper omnes deorsum cadere uult.

In sanctam ciuitatem Hierusalem dicit. Pinnaculum ergo templi sedes erat doctorum in medio templi tabulata, ac per hoc apparet, quod etiam in locis sanctis diabolus insidietur. Sed questio oritur, quomodo in deserto tentationes facte dicuntur, cum ista et in sancta ciuitate et supra pinnaculum templi facta testetur. Alii enim dicunt, quod cetere in eremo, ista in Hierusalem sit facta, alii dicunt quod et ista in eremo fuerit animo tantum ostensa.




FI.

u. Gehenna nomen compositum est GE et HENNA.  Ge enim uallis interpretatur; gehenna autem, uallis gratuita: fuit enim uallis filiorum Edom, iuxta Hierusalem, in qua multa iacuere cadauera mortuorum; unde et inferno gehenne nomen congruit.



FRI.

uI. In qua pauci, id est, octo anime salue facte sunt per aquam.

Id est, quatuor uiri, Ne, Sem, Cham et Iapheth; et quatuor uxores eorum, id est, Puerfara, Parfia, Catafluia, Fluia.



FI.

uII. Dico autem uobis, quoniam nec Salomon in omni gloria sua coopertus est, sicut unum ex istis.

In omni gloria, id est, in omni uarietate uestium, deliciarum, siue in magnitudine regni. Sicut unum ex istis, subauditur, liliis.



uIII. Ambulans autem iehsu iuxta mare Galilee.

Hoc [a 1Kb] mare propter terras adiacentes multis uocatur nominibus, id est mare Galilee, lacus Cinareth, stagnum Genesar, mare Tiberiadis, lacus salinarum, et rel.

IX. uidit duos fratres, Simonem qui uocatur Petrus, etc. Quare piscatores uocantur? ne quis estimaret, quod per eloquentiam predicatorum sermo Dei latius exiret. Non filii regum, non scribe primo uocati memorantur, sed piscatores.

Piscatores [b 1Kb] et illitterati mittuntur ad predicandum, ne fides credentium, non uirtute Dei, sed eloquentia atque doctrina fieri putaretur.

Bini [c 1Kb] uocantur, binique mittuntur et apte: ue enim, ait Scriptura, soli, quia cum ceciderit, non habet subleuantem. Bina etenim doctrina est, dilectio Dei et dilectio proximi, qua pleni bonum Testamentum predicant, id est Legis et Euangelii.

X. Et procedens inde, etc.

Primum [d 1Kb] enim homo retia desiderii sui mittit in  mare huius seculi, ut uelut pisces opera mortua capiat. Sed misericorditer adueniens Christus, per compunctionem animi priora mutat instrumenta, ut iterum rete boni desiderii in seculi mare iactans, pisces bonarum uirtutum naui carnis ad portum uite afferat, relinquens fugitiuum diabolum, sic enim Zebedeus interpretatur. Quatuor apostolorum nomina duos populos significant. Simon enim obediens, Petrus autem agnoscens interpretatur, significat populum Iudeorum, qui prius obediuit preceptis Domini, et agnouit Creatorem suum. Id ipsum, et Iacobus, qui interpretatur supplantator, significat. Andreas uero interpretatur uirilis, significat populum gentium, qui in fide Christi uiriliter agit. Idipsum et Ioannes, qui Domini gratia interpretatur significat. Gratia enim Dei saluate sunt gentes. Nam et hec quatuor nomina in moribus uniuscuiusque hominis continentur, Simon obediendo Deo, Petrus agnoscendo peccatum suum, Andreas uiriliter sustinendo labores,  Iacob uitia carnis supplantando, Ioannes Dei gratiam suscipiendo habeatur; siue hec quatuor nomina pro quatuor principalibus intelligenda sunt uirtutibus. Tunc enim unusquisque obediens est, cum prudentiam agnoscendi peccata habuerit. Tunc uirilis est cum temperantiam sustinendi laborem apprehenderit. Tunc supplantator, cum fortitudinem uincendi uitia receperit. Tunc Dei gratia, cum ueram iustitiam implendi mandata inuenerit.

XI. Magos [e 1Kb] qui ad adorandum Dominum perrexerunt, quidam ex progenie fuisse Balaam existimant, eruditos in astronomica disciplina, et stellam illam non ex notis fuisse sideribus, quia nec in eodem celesti ordine mouebatur, ut cetere. Hec enim ad locum in quo natus erat Dominus, demonstrandum [f 1Kb] nutu proprio ferebatur.

Alii dicunt nepotes Balaam esse, filii Beor, quia sectam eius secuti sunt.

Alii dicunt Perses fuisse, ut metro CANORIUS [g 1Kb] dicit: 

Tunc iubet et Persas celerem pertendere gressum.

HIERONYMUS dicit: Chaldei stellas deos esse confirmabant, unde eorum Deus nuncupatiuus uerum indicat Deum; unde et Chaldei esse existimantur, quod dicit: uidimus stellam eius in oriente, id est, nos in oriente positi, siue de oriente in occidentem, stellam ortam uidimus. Fixis historie radicibus, spiritualia intueamur. Bethleem que interpretatur domus panis, significat Ecclesiam, siue cor hominis, in  quo Christus, qui dixit: Ego sum panis uiuus, nascitur. Herodes, qui interpretatur pelliceus, siue pellis glorie, significat diabolum regnantem in mundo.

Tres Magi genus humanum cum physica, ethica, logica, significant: Physica, id est, naturalis; Ethica, id est, moralis, mores enim apud Grecos appellantur; Logica, id est rationalis: philosophie enim species est, ratio enim Grece, dicitur. Magi qui sacerdotes interrogant, significant Ecclesiam gentium; sacerdotes, legem uel Synagogam.

[h 1Kb] Querendum quid sit quod Redemptore nato pastoribus angelus apparuit, atque ad adorandum hunc Magos, non angelus, sed stella perduxit. uidelicet Iudeis ratione utentibus rationale animal, id est, angelus predicare debuit. Gentiles, quia uti ratione nesciebant, ad cognoscendum Dominum, non per uocem, sed per signa perducuntur; illis prophetia tanquam fidelibus, istis signa tanquam infidelibus data sunt.




§ II. SANCTUS uICTOR CAPUANUS.

Sancti uictoris Capuani episcopi nomen, eque propemodum ac Friguli ignotum in litterarum historia iacet, quanto tamen dignius quod meliore fama circumferatur. Cui in lucem nouam restituendo spero fore ut non mediocriter inseruiant, que propediem edituri sumus in primo Spicilegii Solesmensis tomo, in quo habentur: 1o Satis ampla fragmenta ex illius Scholiis in Pentateuchum, desumptis ex uetustissimorum auctorum sancti Polycarpi, Origenis, Seueri Gabalitani, Diodori Tarsensis, etc., scriptis deperditis; 2o Insigne fragmentum ex illius libro Reticulo, seu de Arca Ne; 3o His luculenter confirmatur auctoritas fragmentorum ex eodem sancti Polycarpi Libro Responsionum a uictore Capuano excerptorum, que supra  habentur in Patrol. tom. LXuIII; 4o Denique accedat interpretatio Latina Euangelicarum Harmoniarum Ammonii Alexandrini, ibidem inserta, p. 251. 5o Quibus demum si addideris que uariis in collectaneis seculi IX, Smaragdi scilicet, Hrabani et aliorum, iam opera sancti uictoris Capuani in iuste molis uolumen facile accrescent. Unde ut de insigni et erudito illo auctore plenior notitia habeatur, his duximus annectenda que de eo refert Ughellius in Italia Sacra:

»Sanctus uictor, sancto Germano rebus humanis exempto, episcopali throno nobilitatus est anno sal. 541, ineunte Februario mense. Sedit sanctissime annos tredecim, et dies triginta octo. Obiit uero anno 554, ineunte Aprili die secunda. Memoratur  in Martyrologio Romano die 17 Octob.; quem sanctissimum et doctissimum uirum appellat Beda, de Ratione Temporum, cap. 49. Confutauit namque paschalem cyclum uictorii, seu uictorini Aquitani, ut idem Beda testatur. Eius cyclus receptus et comprobatus fuit in Iu synodo Aurelianensi, can. 1 et 2. Exstat eiusdem uictoris prefatio in Concordantiam Euangeliorum Ammonii  Alexandrini. Illius quoque Ado meminit in Chronicis ad an. sal. 527; Marianus Scotus anno 560; Trithemius uixisse scribit anno 580; Sigibertus de uir. Illust., c. 20, scripsisse iubente Honorio papa testatur. Qui omnes errare coniiciuntur ex uetusto Epitaphio, quod exstare dicit Monachus in edibus Q. Ioannis Hieronymi de Capua, prope sedile de Antimario dictum, cuius in pauimento stratus lapis illud, intra sculptam coronam, sculptum habet epitaphium.

uICTOR EPISC. SEDIT ANN. XIII. DIES XXXuIII. DEPOSITUS SUB DIE III. NON. APRIL. ANN. XIII. P. C. BASILII u. C. INDICTIONE SECUNDA.

»Profecto annus decimus tertius post consulatum Basilii est annus Christi 554, currens cum indictione  secunda: ergo qui ineunte Aprili obiit, postquam sedit tredecim annos, et dies triginta octo, assumptus iam erat ad cathedram anno 541, mense Februario, et idcirco arguuntur erroris, qui uictoris tempora ad annum 560 et 580 producunt. Qui uero collocant ad an. 527, intelligendi sunt, ut significent ab illo tempore uictoris nomen ut pote sanctissimi et eruditissimi uiri celebratum esse, licet ipse nondum episcopus esset. Sed dicet aliquis: Epitaphium et Rom. Martyrologium non conueniunt: in uno deposito notatur ad 4 Non. Aprilis, in altero 16 Kal. Nouembris festum commemoratur. Leuissima dubitatio, quia in Martyrologio huiusmodi diuersitates passim occurrunt, neque temere: in instituendis enim Sanctorum festis preter obitum  et depositionem considerari solent inuentio, translatio, reconditio, memoria alicuius uel suscepti tormenti, uel patrati miraculi; item conuersio, ordinatio, canonizatio , et id genus alia. Quare deesse non potuit aliqua iusta ratio, ut sancti uictoris festum institueretur die 17 Octobris, licet depositus esset Aprilis die secunda. Ad hec addit idem Monachus in epitaphium uictoris: »Non pretermittam in epitaphio sancti uictoris numerari annos, et dies supra triginta, id quod antiquo mori non consonat. In antiquis enim epitaphiis et anni, et menses, et dies distincte notantur, quando dies menses duos excedunt, quod si non nisi unum, licere tunc, uel tacito mense, dies triginta annumerare, uel extremo  mense, qui supererant, dies annotare.« Affert duas inscriptiones ex Capaccio, nos multas alias obseruauimus in lib. Epigrammatum urbis, inter eas, unam que exstabat in domo Pomponii Leti uiri doctissimi.

D. M. SECUNDO FILIO PARENTES BENEMERENTI FECERUNT. uIXIT ANN. I, DIES XLuII.

Ceterum sacra uictoris lipsana una cum aliis sanctorum reliquiis inuenta fuisse sub altari maiori ecclesie cenobii Montis uirginis anno 1480, die 27 Iulii, scribit uincentius uerax in Historia eiusdem  monasterii, ubi annuo coluntur officio; tametsi in Capuano Breuiario nulla de uictore habeatur memoria.«

In edenda Smaragdi catena Ulrichius haud minus inique uictorem quam Frigulum habuit. Cum enim semel ab initio distincta appellatione designauisset, nescio quo fato quaue incuria pro uictore deinceps et constanter scripsit inepte: ex uulg. Scripturene sacre uulgatam uersionem designans, an uulgarem seu ordinariam glossam, prorsus incompertum. Unde ut semel pro Frigulo egimus, ita uictoris selecta hic dabimus loca, quibus ineatur potius eius causa, quam absoluatur.

I. uICTOR EPISCOPUS CAPUAE ait: Paulus. »Qui ante persecutor dicebatur Saulus, audita uoce de celo, a persecutionis intentione cessauit, et ab hoc uocitatus  est Paulus, , [a 1Kb] id est, a cessatione.«



uI.

II. [b 1Kb] Cur non Iacob potius filius nominatur, sed Dauid refertur esse filius, multis procreatoribus in medio derelictis, nisi ut origo regia declararetur, de qua uentura predicebatur Christi natiuitas?



uIC.

III. Ex munere diuino, prius potestate adoptionis accepta, postea consecuti sunt, ut esse filii Dei mererentur.



UI.

Iu. Non inflatur. Modus iste locutionis considerandus est diligenter. Non enim per se ipsa caritas, aut non emulari poterit, aut non inflari; sed omnis homo, qui eiusdem fit particeps caritatis, non inflatur neque emulatur reuera, ut ipsius caritatis  dono ditatus. Eo modo locutionis alibi utitur Apostolus dicens: Eum , qui non nouerat peccatum, pro nobis peccutum fecit, ut nos efficeremur iustitia Dei in ipso, dum non iustitia credentes efficiamur, sed participes iustite, hoc est, iusti per fidem inueniamur in Christo. Peccatum uero dicit, sacrificium pro peccato, ut Isaias ait: Peccata populi mei comedent, id est, oblata in sacrificium pro peccato.



uI.

u. Querit tentator quod non merebatur agnoscere. Eius namque ueneranda natiuitas, uix tunc paucis innotuit, quibus tamen ipse reuelare dignatus est. Principem [c 1Kb] uero huius seculi [latuerunt] ista tria mysteria, id est, uirginitas, partus et passio.

uI. uelum templi scinditur, ut que honorabiliter latebant, pro tali commisso uulgata uilescerent, et, ut Iosephus refert, uoces uirtutum celestium, migrare de templo uolentium, feruntur audite. In  resurrectione uero Domini, nulla fidelibus terrorum signa, sed indicia cuncta letitie uisuntur. Angeli albis uestibus coruscantes; curritur in gaudio ad sepulcrum, ubi non mortuus inueniretur, sed ubi mors agnosceretur euicta; appellantur mulieres uoce pacifica. Quid amplius dicam? omnia salutis eterne mysteria reuelantur. Et notandum quod Dominus hora sexta sit crucifixus, hoc est, recessuro a centro mundi sole, quando et latroni ait: Hodie mecum eris in paradiso. Nam de Adam peccante scriptum est, quod audierit uocem Domini Dei post meridiem .

uII. Dilectio ampliorem quam amor retinet qualitatem, et ideo dicente Domino: Simon Ioannis, diligis me, non ausus est Petrus fateri dilectionis se habere  mensuram, sed humiliter profitetur amare se. Superior enim dilectio amori prefertur. Denique tertia appellatione Dominus interrogans Petrum, quia non sicut prioribus uicibus duabus dixerat, diligis, sed amas me, contristatus est Petrus. Cur in tertia interrogatione non dixerit, diligis me, sed amas me? uelut iam non de sublimi ordine dilectionis, sed de inferiore amoris gratia percunctatus.




UI.

uIII. Et donauit illi nomen, etc. Quomodo accepit ut adorari potuisset largitor omnium celestium munerum, quem non solum patriarchas et prophetas, uerumetiam angelos et potestates, cherubim [a 1Kb] [et seraphim], diuinis testimoniis adorasse cognoscimus. Aut quomodo dicitur exaltatus, qui magis per assumptam humiliatus dicitur carnem. uerum si attendas, quod uerbum caro factum est, non eum miraberis exaltatum referri aut nomen predicabile suscepisse. In ipso enim humana cognoscitur exaltata  natura? Tu in ipsius, o homo, susceptione carnis promeruisti nominis dignitatem. Hec enim de eo dicuntur, ex quo uerbum caro factum est, et habitauit in nobis .



uIC.

IX. Non est relatio Ioannis contraria, qua refert diluculo ad monumentum uenisse Mariam Magdalenen, Mattheo dicenti, uespere Sabbati Mariam Magdalenem cum altera Maria uenisse ad sepulcrum Domini; dum uespere a Mattheo positum sit pro sero et tarditate, tanquam si diceret: »Tarda hora noctis.« Tarde enim dicimus aliquid fieri, quoties multe hore pretereunt temporis constituti, et quoniam magna pars iam fuerit noctis exacta, Domino resurgente. uespere, hoc est sero, seu tarde dicitur a Mattheo, quod et Ioannes significat, diluculo, adhuc tamen tenebre erant, ut iuxta matutinum tempus illa hora possit intelligi.

Pre timore autem eius exterriti sunt custodes et  facti sunt uelut mortui; respondensque angelus dixit mulieribus: Nolite timere eos [b 1Kb] , scio enim quod Iesum qui crucifixus est, queritis. Custodes timore perterriti, instar mortuorum stupefacti, iacent; sed tamen angelus non illos, sed mulieres consolatur: Nolite timere eos. Illi, inquit, timeant. In his perseueret pauor, in quibus permanet incredulitas. Ceterum uos quia Iesum queritis crucifixum, audite quod resurrexit, et promissa perfecerit. uenite et uidete ubi positus erat Dominus: ut si meis uerbis non creditis, uacuo credatis sepulcro et gradu concito pergite, nuntiate discipulis eius, quia surrexit, et precedet uos in Galileam; hoc est, in uolutabrum gentilium; ubi ante error erat lubricum, et firmo ac stabili pede uestigium non ponebant.

Exierunt cito de monumento cum timore et gaudio magno currentes nuntiare discipulis eius.

Duplex mentes mulierum tenebat affectus, timoris et gaudii: alter de miraculi magnitudine, alter  ex desiderio resurgentis. Et tamen uterque femineum concitabat gradum. Pergebant ad apostolos, ut per illos fidei seminarum  spargeretur.




uI.

X. Dicit: Prope est Dominus omnibus inuocantibus eum in ueritate. Ubi tetragramaton [Figure: [Hebrew text] 2Kb] est, quod Hebrei tradunt Dei nomen ineffabile designari, et in alia Scriptura legitur: Inuocabunt me, et non exaudiam eos. Qui modo hic absoluto ponitur: Qui inuocauerit nomen Domini saluus erit, nisi in hac inuocatione intelligamus significatam fuisse sinceram; id est, cum humilitate cordis expressa sit, et Deus cum confessione ueri dogmatis inuocetur.

Plura deinceps adduntur, sub iisdem siglis, que uidesis supra, col. 505 et 506, A, B, que iterum  exscribere longum esset, cum nec satis tuto indicio ea uictori ausim ascribere.




UI.

XI. Soluere calceamentum nudare est membra, que ab ipso teguntur, et nudum uerbum, id est diuini sermonis euidentissime quis poterit speculando explicare sermonem, ni forte aliquibus imaginibus explicare, et hoc est quod dicit: »Non sum dignus,« id est, non sufficio omnia Christi ad liquidum, sublato uerborum uelamine, reuelare mysteria.



§ III. PELAGIUS

Nunc iam uenit ad nos pre ceteris famosum nomen, intricata, si qua unquam, causa, perardua sane questio uentilanda. Cum enim in proemio, tum in decursu siue editorum, siue codicis nostri,  asseritur illuc Pelagium cum suis, caute quidem legendis, sed genuinis, scriptis adduci: cuius quidem nichil fere superest, si pauca dempseris inserta in Augustinianis refutationibus, et Breuiarium quoddam in XIu Apostoli Epistolas. Ille autem quasi decurtatus Commentarius ab ipso Cassiodoro sedulo expurgatus, resectus in multis, sic a Pelagio recessit, ut per multa ere Christiane secula, sub ementito Hieronymi nomine latuerit. Inoleuit quidem opinio in Galliis diu perstitisse Britanni heresiarche opera; imo seculo XuII, si nonnullis fidem, delituisse in libraria Corbeiensis monasterii, nec sine quorumdam fraude suffurata perisse. Equidem neminem noui, qui confidentius quam abbas S. Michelis dixerit, eadem se ad manum habuisse, deflorauisse,  in suos transtulisse usus: unde magnopere prestat alios, si qui occurrerint codices, quam attentissime cum supra edito textu, et sanbertini codicis siglis modo descriptis conferre, ut quid illi iure sit ascribendum tuto dignoscere liceat. Ut his notulis finem imponamus, pauca sic denuo recensere animus est, ut uno obtutu quisque deprehendat quenam in Pelagiano textu edito cum nostris concordent, Italico scilicet, ut aiunt, charactere distincta, quenam uero ab eodem dissentiant, eaque litteris signata Romanis. Illa uero plerumque noua auctiorem multo ac locupletiorem exhibent textum, quem non nemo suspicabitur primigenium esse, nondum censura Cassiodori recognitum et abbreuiatum. Nobis autem omnino necesse uisum est declaretur, quod  in tota hac catena adeo promiscue Pelagius aut Primasius iisdem in locis internectuntur, alius pro alio ponitur, appellatur, confunditur, ut donec plures alii codices in tantas tenebras lucem immittant, ab utriusque locis tuto secernendis desperandum estimemus.



PELG.

1. Sed in omnibus exhibeamus nosmetipsos. Qui ad uirtutem prouocat appetitum uirtutis, ipse nobis misericorditer ministrat, quam si concupiscimus, ab ipso qui eam excoli precipit adiuuamur.

Sicut Dei ministros. Dei ministri Deo debent in omnibus ministrare [c 1Kb] , et opere cognosci ueri Dei esse  cultores, et sicut ille a malis [a 1Kb] patitur blasphemari, et in presenti uita, etiam ingratis sua non denegat beneficia, ita nos non uincamur malis, sed uincamus in bono malos.

In multa patientia. Non in parua nec in modica, sed in multa.

In tribulationibus. Omnis lesio tribulatio dicitur.

In necessitatibus. Id est, omne quod necesse est sic feramus, ut necesse est.

In angustiis. Angustia est omnis egentia.

In plagis, in carceribus. Hoc nos hortatur pati, si necesse fuerit pro Christo, quod et ille passus est, quando concurrit plebs, et magistratus aduersus eum, et multis uirgarum plagis impositis miserunt in carcerem.

In seditionibus, in laboribus, in uigiliis. Non modica, hoc loco patientie membra describit, in exercitiis enim laborum non minus mentis uigilie debent esse quam corporis.

In castitate, in scientia. Sicut enim necessaria  nobis est castitas corporis, ita et mentis. Illa enim est uera castitas, que nec mente polluitur, nec opere, que etiam nobis scientiam prestat pro merito puritatis. Et notandum quod scientia species uirtutis [b 1Kb] sit, si ex ea quisque erudiatur, non infletur.

In longanimitate. Id est, in sustinentia longa, longanimitas autem dicitur, in sustinendis aduersitatibus animi fortitudo.

In suauitate. Suauitas autem est, si nulli ex uerbis nostris amaritudinem generemus, et illud eiusdem Apostoli compleamus: Omnis amaritudo, et clamor, et blasphemia tollatur a uobis cum omni malitia: et dicamus [c 1Kb] illud Sapientie testimonium: Fauces eius dulcedines, et totius desiderii.

In Spiritu sancto. Id est, ut, hec habentes, dignos nos habitatione eius cordis sinceritate faciamus [d 1Kb] .

In caritate non ficta. Tunc non ficta est caritas, si omnia que nobis fieri uolumus, aliis faciamus. Sicut ait apostolus Ioannes: Non diligamus uerbo,  nec lingua, sed opere et ueritate. In hoc quoque non ficta est caritas, si delicta et culpas benigno affectu in fratribus castigemus.

2. Per gloriam et ignobilitatem. Id est, per gloriam uirtutum, et ignobilitatem flagellorum, despectionum et carcerum [e 1Kb] .

Per infamiam et bonam famam. Omnia hec per patientiam equaliter suscipiamus [f 1Kb] , nec extollant nos laudantes, nec deiiciant detrahentes. Quia necesse est non nunquam utrosque [g 1Kb] mentiri. Nos uero ad conscientiam respicientes [h 1Kb] , non debemus plus aliis de bonis nostris quam nobis ipsis credere [i 1Kb] .

Ut seductores et ueraces. Quare seductores? Quia docent hominem despicere quod habet, et sperare quod non habet: que oculis exposita sunt, auersis et exclausis sensibus preterire: et que ab oculis remota sunt, inexplebilibus desideriis explicare. Dicendo: »seductores et ueraces« exposuit infamiam, et bonam famam, quia ab aliis seductores, ab aliis  uero, non solum ueraces, sed et propter uirtutum opera, dii uocabantur. Non ergo mirum, si apostoli seductores dicebantur, cum de ipso Domino alii dicebant, quia bonus est, alii: »Non, sed seducit turbas.« .

Sicut qui ignoti et cogniti. Ignoti quidem perfidis et ingratis. Cogniti autem fidelibus atque iustis.

Quasi morientes, et ecce uiuimus. Hoc usque ad desperationem uite [i 1Kb] peruenientes, sicut quando lapidatus  putabatur mortuus, ille uero surrexit et docebat in Listris .

Ut castigati et non mortificati. Sicut legimus: Castigans castigauit me Dominus, et morti non tradidit me . Castigare enim, et uerbis et uerberibus, dicimus, sicut Pilatus de Domino ait: Castigatum eum dimittam, id est, uerberibus flagellatum.

Quasi tristes, semper autem gaudentes. Tristes seueritate uultus, corde uero etiam in tribulationibus [k 1Kb] pro munerationis exspectatione gaudentes, scriptum est enim: Tristitia uestra conuertetur in gaudium .




Dominica sancta in Pascha.

3. Expurgate uetus fermentum, ut sitis noua conspersio. Id est, nichil in uobis remaneat de ueteris corruptione nature, sed sinceri estote, candore gratie, nitore iustitie.

Sicut estis azymi. Id est, azymi facti per baptismum,  quod nobis Christus sua passione largitus est, non iam in agni specie, sed in ueritate corporis immolatus. Nihil itaque in uobis conuersationis pristine relinquatis, quod sinceritatem possit nature corrumpere.

Etenim Pascha nostrum immolatus est Christus. Ac si diceret, non a nobis in figura agnus, sicut Iudeis, sed in ueritate nobis quotidie occiditur Christus, et Pascha quotidie celebramus, si fermentum malitie et nequitie non habemus. Et Iudei quidem septem diebus azyma comedebant, et quia in septem diebus mundus est factus, qui semper in suo ordine reuoluit [l 1Kb] ? Nos simpliciter Pascha celebramus si in his diebus pure et sinceriter uersamur. Quod est enim aliud fermentum, nisi corruptio nature, quod et ipsum prius a naturali dulcedine recedens, adulterino acore corruptum est.

Itaque epulemur. Id est, nos qui a fermento malitie et nequitie abstinemus iugiter salutaris actu  salutis solemnia celebremus, et interiori homine simplicitatis et ueritatis azymis repleamur.



I Cor. cap. XII.

4. Ideo notum uobis facio, quod nemo in spiritu Dei loquens, dicit, etc. Qui anathematizat, id est, qui cum quadam detestatione abnegat Dominum Iesum, non habet Spiritum sanctum; et qui credit in Dominum Iesum, Spiritum sanctum habet; et quia legimus: Qui filium non habet nec patrem habet, agnoscere ex hoc testimonio possumus, quod qui Christum non credit, nec Spiritum sanctum habere credendus est, sicut legimus ad Romanos: Si quis autem spiritum Christi non habet, hic non est eius . Quomodo ergo operarios iniquitatis Dominus non cognoscit, si etiam uirtutes sint operati, et Deus malis operibus denegatur.

Et nemo potest dicere Dominus iehsu, nisi in Spiritu sancto. Id est, sine causa fatetur aliquis Dominum  Iesum, qui non integre credit in Spiritum sanctum, uel sine causa eum uerbis confitetur, qui factis negat. Docet ad Corinthios, nisi in Spiritu sancto, id est, in bonis operibus conuersantes Dominum Iesum dicebant aliter eis prodesse non posse.

Diuisiones gratiarum sunt, etc. Hoc est, non solum dona linguarum, sed diuersorum carismatum genera dispensantur a Domino; hic uult ostendere gratias spiritus sancti diuisas esse, non ipsum.


Et diuisiones ministrationum sunt, etc. Quibus ecclesiastica ministeria [distribuuntur] in sequentibus, spiritu sancto, id est, Deo disponente, ordinata commemorat dicens: Quosdam quidem posuit in Ecclesiam primum apostolos, deinde prophetas, etc. Dicendo enim, idem autem spiritus, idem uero Deus, ostendit se omnino de spiritus sancti diuinitate disserere.

Et diuisiones operationum sunt. Id est, quibus diuerse uirtutes operabantur, hoc est dicere, idem qui Spiritus sanctus qui operatur omnia hec in omnibus, id est, fidelibus atque credentibus.

Unicuique datur manifestatio, etc. Manifestatio spiritus, id est, ut manifestetur illum spiritum sanctum accepisse ad utilitatem salutemque multorum. Non enim pro sua tantum, sed pro fidelium causa gratiarum muneribus locupletantur; siue ad utilitatem incredulorum, ut credant, et credentes firmentur. Siue manifestatio spiritus, eo quod per doctrinam spiritalem unicuique manifestam faciat  conscientiam suam, sicut in consequentibus dicit, quia per propheticam castigationem occulta cordis eius manifesta fiunt. uel quod spiritu illuminatus sensus hominum spirituali discretione cognoscat.

Alii quidem per spiritum sanctum datur sermo sapientie. Hoc est, ut sapienter et apte, et rationabiliter possit disserere et docere quod gratie inspiratione percepit.

Alii quidem sermo scientie. Scientia est, adaperire mysteria, aut scire, et narrare preterita, aut iudicii futura predicere.

Sic deinceps unus decurrit auctor idem Pelagius, ut uidetur, ad finem usque Epistole prout in editis exstat, paucis uariantibus.



I Cor. cap. XuI.

5. Notum enim uobis facio Euangelium, etc. Hic, pretermisso ordine predicandi, ad doctrinam se  contulit resurrectionis, eo quod nonnulli Corinthiorum de resurrectione dubitabant.

Quod accepistis. Id est, quod acceptum habuistis, et hec dicit, ne illi hoc non credidisse uiderentur.

In quo et statis. Id est, in bonis operibus perseuerantes, in cuius doctrina ad celestia statis [a 1Kb] .

Per quod et saluamini. Id est, per cuius doctrinam salutem speratis et animarum et a diuersis infirmitatibus [b 1Kb] corporum, quia sine fide resurrectionis perit omnimodo spes salutis.

Qua ratione predicauerim uobis. [Ac si diceret] tota ratio predicationis nostre, hec est, ut resurrectionem credatis, hoc est, premium [c 1Kb] omnium qui Christum crediderunt [d 1Kb] . Alioquin superfluus est omnis labor ieiuniorum et omnium tribulationum quas in hac uita pro Christo patimini.

Si tenetis, nisi frustra credidistis. Id est, nisi obliti estis, uel certe si fidei uestre uel laboris premium resurgendo non speratis, uane creditis.


Tradidi enim uobis in primis. Id est, ex quo uobis in primordio predicaui, tradidi mysterium resurrectionis, quod fidei nostre constat esse et primum.

Quod et accepi. Accipere se dixit, siue a lege, siue a senioribus [e 1Kb] , siue ab ipso Domino per reuelationem.

Quoniam Christus mortuus est pro peccatis nostris secundum Scripturas. Ut maiore possit beatus Apostolus auctoritate firmare, quod predicabat, hunc esse Christum saluatorem mundi, dicit: Quem Moyses et prophete annuntiauerunt, ideo et secundam Scripturas predictum esse eum commemorat, ut illud, Sicut ouis ad occisionem ducitur, et quasi agnus coram tondente se obmutescit; et illud: Traditus est, propter iniquitates nostras, et liuore eius sanati sumus  , et multa alia in diuinis de passione eius inuenies scripturis.

Et quia sepultus est. Ut illud Isaie: Et dabit impios pro sepultura et diuites pro morte sua. Item ipse: Sepultura eius sublata est de medio.

Et quia resurrexit tertia die secundum scripturas. Habes in Osea, uiuificabit nos post duos dies, in die tertia suscitabit nos, et uiuemus in conspectu eius .

Et quia uisus est Cephe. Id est Petro, Cephas enim Syrum nomen est; apparuit Petro, sicut in Euangelio scriptum est, quia apparuit Simoni.

Et post hec undecim. Quando ad eos ianuis clausis intrauit, hoc intelligendum, quia in Euangelio non omnes scripte sunt uisiones, sed tantum que ad audientium sufficerent fidem.

Deinde uisus est plusquam quingentis fratribus simul, ex quibus, etc. Ut enim maior fides haberetur, multitudinem testium interposuit, ex quibus multis uiuere dicuntur qui possint interrogati dicere que uiderunt;  multi uero iam dormire dicuntur in morte.

Deinde uisus est Iacobo. Iacobo Alphei seorsum apparuit; ferunt enim quod ipse Iacob Alphei testatus est in cena Domini, dicens: Non se comesurum panem, usque dum uideret Christum resurgentem a mortuis.

Deinde apostolis omnibus. Multi hic apostolos illos omnes septuaginta, quos Dominus misit binos ad predicandum, intelligi uolunt.

Nouissimi autem omnium, etc. uisus est illi in uia, quando lux circumfulsit eum, siue in templo hec ideo dicit, ne putarent eum audita potius quam uisa narrare; tanquam abortiuo dicit, quia est Synagoge mortuus et natus Ecclesie tanquam abortiuo, de cuius uita fuerat desperatum, nisi per gratiam Domini uiolenter fuisset attractus . Attractus autem predicationibus, non catenis. Et pro stupero nouitatis in uitiis qui erat, in legis eruditione perfectus. Siue ideo abortiuus, quia mater synagoga eum  male conceptum imperfectumque peperit.

Ego enim sum minimus apostolorum. Hec enim de se propter humilitatem dicit, ceterum erat minimus tempore, non labore. Nam alibi ait: Plus omnibus laboraui.

Quia non sum dignus uocari apostolus, etc. Quare non sit dignus ipse exponens ait: Quoniam persecutus sum Ecclesiam Dei. Docet nos exemplo suo, etiam si ad presens proficiamus deflere preterita, melius est enim dimissa recordari peccata, quam obliuisci commissa. Scriptum est enim: Fili, peccasti, ne adiicias iterum, sed et de preteritis deprecare .

Gratia autem Dei sum id quod sum, et gratia eius in me uacua non fuit. Quia gratia qua redempti sumus, laborem, conatum, meritum non quesiui. Quotidiana autem gratia post baptismum quotidianum seruitium laboris exspectat.



II Epist. ad Cor. IX.


6. Qui parce seminat, parce et metet. Id est, qui parum tribuit egenti, parum accipiet mercedis; secundum misericordie opera unusquisque et premia recipiet eterna.

Et qui seminat in benedictionibus, de benedictionibus et metet. Qualis fuerit deuotio, talis erit et remuneratio, qui grato animo et sufficienter, aut rerum temporalium eleemosynam, aut predicationis indigenti ministrauerit uerba, sufficienter et large a Domino accipiet premia. Auarus enim mercedem ex eo quod inuitus dederit, non habebit, benedictio enim et dantis eterna, accipientis presens efficitur eleemosyna.


Unusquisque prout destinauit in corde suo, non ex tristitia aut ex necessitate. Id est, quantum statuit uel elegit pauperibus dare, non coactus sed uoluntarius. Tobias enim filio suo ait: Si plurimum tibi est, plurimum tribue; si exiguum, exigua indigentibus communica .

Hilarem enim datorem diligit Deus. Salomon enim dicit: In omni dato hilarem fac uultum tuum . Nam et in diuinarum Scripturarum sermone, Dominus uult hilarem suum datorem.

Potest autem Deus omnem gratiam abundare facere in uobis. Ne timeant inopiam eleemosynarii, ideo in opere misericordie Dei, preponit potentiam. Omnem gratiam dicit siue copiam frugum, fructusque prouentum, siue sensus abundantium, sapientieque intellectum.

Ut in omnibus semper sufficientiam habentes. Ac si diceret, omnem sufficientiam tam spiritualium quam etiam carnalium dabit uobis Dominus, ut omne opus bonum, siue deuotionis in misericordia, siue eruditionis  in doctrina, implere possitis mente libera.

Dispersit, dedit pauperibus, iustitia eius manet in seculum seculi. Id est, diuisit, dedit pluribus, ideo non uni, sed pluribus, quia maius est oratio multorum quam unius. De rebus enim temporalibus, si bene dispensentur, eterna iustitia comparatur.

Qui autem administrat semen seminanti, et panem ad manducandum, etc. Hoc enim de uerbi semine dictum in sancto intelligimus Euangelio, ubi Dominus exponens discipulis parabolam seminis ait: Semen est uerbum Dei. Ac si predicatoribus Apostolus diceret: Deus quibus dedit officium docendi, escam non subtrahit corporis; siue: qui uobis dispensandi tribuit facultatem, uos minime patietur esurire.

Et multiplicauit semen uestrum. Id est, rerum uobis augmentum faciet, uel sermonum: Date, et dabitur  uobis, dicit Dominus; qui enim pro Deo siue predicationis uerbum, siue misericordie dederit alimentum, et hic et in futuro accipiet illud multiplicatum.

Et augebit incrementa frugum iustitie uestre. Incrementum frugum iustitie dicit, siue facultates rerum, siue doctrinam sermonum, de fructu enim labiorum suorum, ait Salomon, satiabitur sapiens.



II Cor. cap. III.

7. Fiduciam talem habemus per Christum ad Deum. Ac si diceret: illa fiducia inexpugnabilis est, que non ex nobis, sed ex Christo est, qua nos per fidem uestram gratia, magis quam epistola humana, commendat.

Non uod sufficientes simus cogitare aliquid a nobis. Id est, nichil nostra sapientia uel uirtute in causa uestre salutis operamur. uult enim ostendere nichil se suo sensu ac possibilitate in saluandis gentibus uel cogitare uel facere, cum utique pauci homines, humiles, imperiti, et pene rustici, sine Dei  gratia nunquam uniuersum mundum potuissent saluare.

Ideo autem hoc premisit, quia dicturus erat, tanto maius se ministerium suscepisse, quam Mosen, quanto maius est Nouum Testamentum a Lege, que absconditum in se Christum mysteriis adumbrata retinebat. Non quod aliquid sibi arroget, sed ut per doctrinam suam, que in Christo est, facilius eos a falsis apostolis reuocet.

Qui idoneos nos fecit ministros Noui Testamenti. Id est, ad implendum apostolatus officium.

Non littera, sed spiritu. Id est, non carnalis legis, sed spiritualium preceptorum.

Annotabam Parisiis, kal. Sept. ann. R. S. MDCCCLI. Fr. I.-B. PITRA, mon. Bened. Ex abbatia Solesmensi.




uolume back matter






ORDO RERUM QUAE IN HOC TOMO CONTINENTUR.



SMARAGDUS ABBAS.
    NOTITIA HISTORICA. Col 9
    In Collectiones D. Smaragdi in Epistolas et Euangelia typographi monitum. Ibid.
    uITA SMARAGDI. 13
    D. SMARAGDI PRAEFATIO IN COLLECTIONES. 15
    INCIPIUNT COLLECTIONES. Ibid.
    In uigilia Natalis Domini, epistola beati Pauli ; lectio Isaie prophete ; euangelium Matthei ; lectio Isaie prophete ; euangelium Luce . Ibid.
    In die Natalis Domini, epistola beati Pauli ; euangelium Ioannis ; concordia. 27
    In natali sancti Stephani, lectio Actuum apostolorum ; euangelium Matthei ; concordia. 35
    In natali sancti Ioannis euangeliste, epistola beati Pauli ; euangelium Ioannis ; concordia. 41
    In natali Innocentum, lectio libri Apocalypsis Ioannis  apostuli ; euangelium Matthei ; concordia. 48
    In octaua Natiuitatis Domini, epistola beati Pauli : euangelium Luce ; concordia. 55
    Dominica prima post Natalem Domini, epistola beati Pauli ; euangelium Luce ; concordia. 62
    In die Theophanie, lectio Isaie prophete ; euangelium Matthei ; concordia. 68
    Dominica prima post Theophaniam, epistola beati Pauli ; euangelium Luce ; concordia. 75
    Dominica II post Theophaniam, epistola beati Pauli ; euangelium Ioannis ; concordia. 80
    Dominica III post Theophaniam, epistola beati Pauli ; euangelium Matthei ; concordia. 91
    Dominica Iu post Theophaniam, epistola beati Pauli ; euangelium Matthei ; concordia. 96
    Dominica in Septuagesima, epistola beati Pauli ; euangelium Matthei ; concordia. 100
    Dominica in Sexagesima, epistola beati Pauli ; euangelium Luce ; concordia. 103
    Dominica in Quinquagesima, epistola beati Pauli ; euangelium Luce ; concordia. 112
    In initio Quadragesime, epistola beati Pauli ; euangelium Matthei ; concordia. 118
    Dominica prima, mense primo, epistola beati Pauli ; euangelium Matthei . 129
    Dominica tricesima, epistola beati Pauli ; euangelium Luce . 132
    Feria sexta hebdomade secunde in Quadragesima, euangelium Ioannis . 141
    Sabbato hebdomade secunde in Quadragesima, euangelium  Ioannis ; concordia. 145
    Dominica in uicesima, epistola beati Pauli ; euangelium Ioannis . 148
    Feria secunda post uicesimam, euangelium Ioannis . 155
    Feria quarta post uicesimam, euangelium Ioannis . 159
    Feria sexta post uicesimam, euangelium Ioannis . 161
    Dominica quinta in Quadragesima, epistola beati Pauli ; euangelium Ioannis . 163
    Incipit Passio Domini nostri Iesu Christi . 169 
    Dominica in Palmis. epistola beati Pauli ; euangelium Ioannis . 199
    Diui Augustini dicta de Cena Domini. 203
    Sabbato sancto, epistola beati Pauli ; euangelium Matthei . 221
    Dominica sancta in Pascha, epistola beati Pauli ; euangelium Marci . 224
    Feria secunda Pasche, lectio Actuum apostolorum ; euangelium Luce . 227
    Feria tertia Pasche, lectio Actuum apostolorum ; euangelium Luce . 234
    Feria quarta Pasche, lectio Actuum apostolorum ; euangelium Ioannis . 241
    Item Augustinus in homilia Pasche. 247
    Feria quinta Pasche, lectio Actuum apostolorum ; euangelium Ioannis ; concordia. 250
    Feria sexta Pasche, epistola beati Petri ; Item alia expositio; euangelium Matthei ; concordia. 260
    Sabbato in octaua Pasche, epistola beati Petri ; alia expositio; euangelium Ioannis ; concordia. 266
    Dominica in octaua Pasche, epistola beati Ioannis ; alia expositio; euangelium Ioannis ; concordia. 276
    Dominica post octauam Pasche, epistola beati Petri ; euangelium Ioannis ; concordia. 284
    Dominica II post octauam Pasche, epistola beati Petri ; euangelium Ioannis . 287
    Dominica III post octauam Pasche, epistola beati Iacobi ; alia expositio; euangelium Ioannis ; concordia. 292
    Dominica Iu post octauam Pasche, epistola beati Iacobi ; euangelium Ioannis ; concordia. 299
    In Litania maiori, epistola beati Iacobi ; alia expositio; euangelium Luce ; concordia. 303
    In Ascensione Domini, lectio Actuum Apostolorum ; euangelium Marci ; concordia. 307
    Dominica post Ascensionem Domini, epistola beati Petri ; euangelium Ioannis ; concordia. 313
    In sabbato Pentecostes, lectio Actuum apostolorum ; euangelium Ioannis ; concordia. 316
    Dominica Pentecostes, lectio Actuum apostolorum ; euangelium Ioannis . 323
    Dominica in octaua Pentecostes, lectio libri Apocalypsis beati Ioannis apostoli ; item Bede in ista ipsa lectione expositio; euangelium Ioannis . 331
    Hebdoma II post Pentecosten, epistola beati Ioannis ; euangelium Luce . 343
    Hebdoma III post Pentecosten, epistola beati Ioannis ; euangelium Luce . 353
    Hebdoma Iu post Pentecosten, epistola beati Petri ; alia expositio; euangelium Luce . 358
    Hebdoma u post Pentecosten, epistola beati Pauli ; alia expositio; euangelium Luce . 362
    Hebdoma uI post Pentecosten, epistola beati Petri ; alia expositio; euangelium Luce . 371
    In uigilia sancti Ioannis, lectio Ieremie prophete ; euangelium Luce . 377
    In natali sancti Ioannis Baptiste, lectio Isaie prophete ; euangelium Luce . 381
    In uigilia sancti Petri apostoli, lectio Actuum apostolorum ; euangelium Ioannis . 386
    In natali sancti Petri, lectio Actuum apostolorum ; euangelium Matthei . 389
    In uigilia sancti Pauli, epistola beati Pauli . 392
    In natali sancti Pauli, lectio Actuum apostolorum ; euangelium Matthei . 395
    Hebdoma uII post Pentecosten, epistola beati Pauli ; euangelium Matthei . 399
    Hebdoma uIII post Pentecosten, epistola beati Pauli ; euangelium Marci . 405
    Hebdoma IX post Pentecosten, epistola beati Pauli ; euangelium Matthei . 411
    Hebdoma X post Pentecosten, epistola beati Pauli ; euangelium Luce . 414
    Hebdoma XI post Pentecosten, epistola beati Pauli ; euangelium Luce . 419
    In natali sancte Felicitatis, lectio Prouerbiorum ; euangelium Matthei . 424
    Hebdoma XII post Pentecosten, epistola beati Pauli ; euangelium Luce . 433 
    In natali sancti Laurentii, epistola beati Pauli ; euangelium Ioannis . 436
    Hebdoma XIII post Pentecostem, epistola beati Pauli ; euangelium Marci . 439
    Hebdoma XIu post Pentecosten, epistola beati Pauli ; euangelium Luce . 442
    Hebdoma Xu post Pentecosten, epistola beati Pauli ; euangelium Luce . 448
    Hebdoma XuI post Pentecosten, epistola beati Pauli ; euangelium Matthei . 455
    Hebdoma XuII post Pentecosten, epistola beati Pauli ; euangelium Luce . 461
    Hebdoma XuIII post Pentecosten, epistola beati Pauli ; euangelium Luce . 466
    Hebdoma XIX post Pentecosten, epistola beati Pauli ; euangelium Matthei . 471
    In natale sancti Michelis archangeli, lectio libri Apocalypsis Ioannis apostoli ; euangelium Matthei . 473
    Hebdoma XX post Pentecosten, epistola beati Pauli ; euangelium Matthei . 480
    Hebdoma XXI post Pentecosten, epistola beati Pauli ; euangelium Matthei . 485
    Hebdoma XXI post Pentecosten, epistola beati Pauli ; euangelium Ioannis . 491
    Hebdoma XXIII post Pentecosten, epistola beati Pauli ; euangelium Matthei . Item Augustinus. 496
    Hebdoma XXIu post Pentecosten, epistola beati Pauli ; euangelium Matthei . 501
    Hebdoma XXu post Pentecosten, epistola beati Pauli ; euangelium Matthei . 505
    In natali sancti Andree, epistola beati Pauli ; euangelium Matthei . 507
    INCIPIUNT LECTIONES PER ADuENTUM DOMINI. 512
    Hebdoma Iu ante Natalem Domini, hoc est, Dominica prima Aduentus, epistola beati Pauli ; euangelium Matthei . 512
    Hebdoma III ante Natalem Domini, hoc est, Dominica II Aduentus, epistola beati Pauli ; euangelium Luce . 515
    Hebdoma II ante Natalem Domini, hoc est, Dominica III Aduentus, epistola beati Pauli ; euangelium Matthei . 519
    Hebdoma I ante Natalem Domini, hoc est, Dominica Iu Aduentus, epistola beati Pauli ; euangelium Ioannis . 523
    SANCTORUM MARTYRUM, uIRGINUM ET CONFESSORUM EXPOSITIONES. 526
    In natali apostolorum, epistola beati Pauli ; euangelium Ioannis . Ibid.
    In natali unius confessoris, epistola beati Pauli ; euangelium Luce . 531
    In natali sanctorum plurimorum, epistola beati Petri ; euangelium Luce ; aliud euangelium . 534
    In natali sanctorum plurimorum martyrum, epistola beati Pauli ; euangelium Matthei . 513
    In natali uirginum, euangelium Matthei ; aliud euangelium . 547
    SUMMARIUM IN EPISTOLAS ET EuANGELIA SMARAGDO ADDITUM. 553
    SMARAGDI ABBATIS DIADEMA MONACHORUM. 593
    Prologus R. P. Smaragdi. Ibid.
    CAPUT PRIMUM. --- De oratione. 594
    CAP. II. --- De disciplina psallendi. 596
    CAP. III. --- De lectione. 597
    CAP. Iu. --- De dilectione Dei et proximi. 598
    CAP. u. --- De obseruatione mandatorum Dei. 601
    CAP. uI. --- De timore. 602
    CAP. uII. --- De sapientia que Christus est. 604
    CAP. uIII. --- De prudentia. 605
    CAP. IX. --- De simplicitate. Ibid.
    CAP. X. --- De patientia. 606
    CAP. XI. --- De humilitate. 607
    CAP. XII. --- De pace. 609
    CAP. XIII. --- De obedientia Ibid.
    CAP. XIu. --- De contemptoribus mundi. 610
    CAP. Xu. --- De penitentia. 611
    CAP. XuI. --- De confessione. 613
    CAP. XuII. --- De compunctione. Ibid.
    CAP. XuIII. --- De spe et formidine electorum. 614
    CAP. XIX. --- De iis qui ad delictum post lacrymas reuertuntur. 615
    CAP. XX. --- De uita uel conuersatione monachorum. 616 
    CAP. XXI. --- De iis qui quietam diligunt uitam. 617
    CAP. XXII. --- De electis omnia relinquentibus. Ibid.
    CAP. XXIII. --- De mortificatione monachorum. 618
    CAP. XXIu. --- De uita contemplatiua. 619
    CAP. XXu. --- De regni celestis desiderio. 620
    CAP. XXuI. --- De remissa conuersatione monachorum. 621
    CAP. XXuII. --- De abstinentia. 622
    CAP. XXuIII. --- De continentia. 623
    CAP. XXIX. --- De tolerantia diuine correptionis. 624
    CAP. XXX. --- De flagellis Dei. 625
    CAP. XXXI. --- De infirmitate carnis. 626
    CAP. XXXII. --- De tribulatione iustorum. Ibid.
    CAP. XXXIII. --- De tentationibus. 627
    CAP. XXXIu. --- De multimodis peccatis. 629
    CAP. XXXu. --- Ut post ruinam quis surgere queat. 630
    CAP. XXXuI. --- De cogitatione. 631
    CAP. XXXuII. --- De sermone. 632
    CAP. XXXuIII. --- De taciturnitate. 633
    CAP. XXXIX. --- De multiloquio. 634
    CAP. XL. --- De collatione. 636
    CAP. XLI. --- De dilectione proximi et correctione fraterna. 637
    CAP. XLII. --- De zelo pastoris officii. 638
    CAP. XLIII. --- De doctrine discretione. 639
    CAP. XLIu. --- De donis diuinis. 641
    CAP. XLu. --- De gratia Dei. 642
    CAP. XLuI. --- De bonis subiectis. Ibid.
    CAP. XLuII. --- Ut thesaurus monachi in celo collocetur. 644
    CAP. XLuIII. --- De consilio. Ibid.
    CAP. XLIX. --- De sanctificatione cordis et corporis. 646
    CAP. L. --- De uocatione diuine pietatis. 647
    CAP. LI. --- De dilectione et gratia Dei. 648
    CAP. LII. --- De eo quod sancti filii lucis uocantur. 649
    CAP. LIII. --- De spe. 650
    CAP. LIu. --- Ut sine intermissione oretur. 651
    CAP. Lu. --- Ut simus simplices sicut filii Dei. 652
    CAP. LuI. --- Ut omnia sine murmuratione faciamus. Ibid.
    CAP. LuII. --- De circumcisione uitiorum. 653
    CAP. LuIII. --- De fructu iustitie. 654
    CAP. LIX. --- Ut ad innocentiam reuertamur infantie. 655
    CAP. LX. --- De eo quod iusti lapides uiui uocantur. 656
    CAP. LXI. --- De sufferentia tentationum. 657
    CAP. LXII. --- De cognitione Domini nostri Iesu Christi. 658
    CAP. LXIII. --- De clarificatione Domini nostri Iesu Christi in sanctis. 659
    CAP. LXIu. --- Ut ambulemus digne Deo, et impleamur agnitione uoluntatis eius. 660
    CAP LXu. --- De eo quod non omnibus placere debemus hominibus. Ibid.
    CAP. LXuI. --- Ut nobis mutuo culpe dimittamus querelam. 661
    CAP. LXuII. --- De eo quod filii Dei scimus et heredes, et hereditas eius, illeque nostra. 663
    CAP. LXuIII. --- Quomodo homo lucrifaciat Christum. 664
    CAP. LXIX. --- De eo quod Domini semper a monachis annuntientur uirtutes. Ibid.
    CAP. LXX. --- De eo quod donatum sit sanctis pati pro Christo. 665
    CAP. LXXI. --- De eo quod Christus pro dilectione nostra tradidit semetipsum. 666
    CAP. LXXII. --- De eo quod Apostolus ait: Spiritum nolite exstinguere. 667
    CAP. LXXIII. --- De nociua curiositate monachorum. 668
    CAP. LXXIu. --- De regula ab apostolis posita. 669
    CAP. LXXu. --- Ut uigilantes sint monachi. 670
    CAP. LXXuI. --- De pugna uirtutum. 671
    CAP. LXXuII. --- De odio et correctione fraterna. 672
    CAP. LXXuIII. --- Ut mentis lumbos succinctos habeat monachus. 673
    CAP. LXXIX. --- De mortificatione uitiorum. Ibid.
    CAP. LXXX. --- De gratia lacrymarum. 674
    CAP. LXXXI. --- De eo quod sancti monachi filii Dei uocantur. 675
    CAP. LXXXII. --- Quod ex uirtutibus uirtutes, et ex uitiis uitia oriuntur. 676
    CAP. LXXXIII. --- Quid sit configi Christi cruci. Ibid.
    CAP. LXXXIu. --- Ut monachi cor habeant purum et conscientiam bonam. 677 
    CAP. LXXXu. --- Ut diuites sint monachi in operibus bonis, et thesaurizent sibi fundamentum bonum. 678
    CAP. LXXXuI. --- De mansione eterna que a Deo preparata est sanctis. 679
    CAP. LXXXuII. --- Quomodo beatus efficitur homo. 680
    CAP. LXXXuIII. --- De hora exitus et separatione anime a corpore. Ibid.
    CAP. LXXXIX. --- De innocentia. 681
    CAP. XC. --- Quid sit sanctificare ieiunium. 682
    CAP. XCI. --- Quid sit bene ieiunare. 683
    CAP. XCII. --- De eo quod scriptum est: Multi ab Oriente et Occidente uenient, etc. . Ibid.
    CAP. XCIII. --- De eo quod omnis electus et perfectus monachus et homo, et uitulus, et leo, et aquita liguraliter sit. 684
    CAP. XCIu --- De eo quod Apostolus ait: Caro concupiscit, etc. . Ibid.
    CAP. XCu. --- Quid sit impetus spiritus, et quid sit impetus carnis. 685
    CAP. XCuI. --- De eo quod unusquisque iustus et ante faciem suam, et coram facie sua, ambulat. Ibid.
    CAP. XCuII. --- De eo quod scriptum est: Omni custodia serua cor tuum . 686
    CAP. XCuIII. --- Quid significet quod dixit Deus ad Abraham: Egredere de terra tua, etc. . 687
    CAP. XCIX. --- De martyrio quod in pace Ecclesie fit. 688
    CAP. C. --- De duobus altaribus in homine, quorum alterum in corpore, et alterum in corde est. 689
    COMMENTARIORUM IN RECULAM SANCTI BENEDICTI PRAEFATIO A SMARAGDO METRICE DICTATA. Ibid.

SMARAGDI COMMENTARIA IN REGULAM SANCTI BENEDICTI.
    Proemium et prologus. 691
    CAPUT PRIMUM. --- De quatuor generibus monachorum. 724
    CAP. II. --- Qualis debeat esse abbas. 728
    CAP. III. --- De adhibendis ad consilium fratribus. 744
    CAP. Iu. --- Que sint instrumenta bonorum operum. 748
    CAP. u. --- De obedientia. 794
    CAP. uI. --- De taciturnitate. 801
    CAP. uII. --- De humilitate et multiplici eius commendatione duodecim gradibus distincta. 805
    CAP. uIII. --- De officiis diuinis in noctibus. 829
    CAP. IX. --- Quot psalmi dicendi sint in nocturnis horis. 830
    CAP. X. --- Qualiter estatis tempore agatur nocturna laus. 832
    CAP. XI. --- Qualiter Dominicis diebus uigilie agantur. Ibid.
    CAP. XII. --- Qualiter matutinorum solemnitas agatur. 834
    CAP. XIII. --- Qualiter priuatis diebus matutini agantur. Ibid.
    CAP. XIu. --- Qualiter in natalitiis sanctorum agantur uigilie. 835
    CAP. Xu. --- Quibus temporibus dicatur Alleluia. Ibid.
    CAP. XuI. --- Qualiter diuina opera per diem agantur. 836
    CAP. XuII. --- Quanti psalmi per easdem horas canendi sint. 837
    CAP. XuIII. --- Quo ordine psalmi dicendi sint. Ibid.
    CAP. XIX. --- De disciplina psallendi. 839
    CAP. XX. --- De reuerentia orationis. 840
    CAP. XXI. --- De decanis monasterii. 841
    CAP. XXII. --- Quomodo dormiant monachi. 843
    CAP. XXIII. --- De excommunicatione culparum. 845
    CAP. XXIu. --- Qualis debeat esse modus excommunicationis. 847
    CAP. XXu. --- De grauioribus culpis. 849
    CAP. XXuI. --- De his qui sine iussione abbatis iunguntur excommunicatis. 851
    CAP. XXuII. --- Qualiter debeat esse sollicitus abbas circa excommunicatos. 852
    CAP. XXuIII. --- De iis qui sepius correcti non emendantur. 855
    CAP. XXIX. --- Si debeant fratres exeuntes de monasterio iterum recipi. 857
    CAP. XXX. --- De pueris minori etate, qualiter corripiantur. 858
    CAP. XXXI. --- De cellerario monasterii, qualis sit. Ibid.
    CAP. XXXII. --- De ferramentis uel rebus monasterii. 863
    CAP. XXXIII. --- Si quid debeant monachi proprium habere. 864
    CAP. XXXIu. --- Si omnes equaliter debeant necessaria  accipere. 865
    CAP. XXXu. --- De septimanariis coquine. 866
    CAP. XXXuI. --- De infirmis, fratribus. 868
    CAP. XXXuII. --- De senibus uel infantibus. 870
    CAP. XXXuIII. --- De hebdomadario lectore. 871
    CAP. XXXIX. --- De mensura ciborum. 873
    CAP. XL. --- De mensura potus. 875
    CAP. XLI. --- Quibus horis oporteat reficere fratres 876
    CAP. XLII. --- Ut post completorium nemo loquatur. 878
    CAP. XLIII. --- De his qui ad opus Dei uel ad mensam tarde occurrunt. 879
    CAP. XLIu. --- De iis qui excommunicantur, quomodo satisfaciant. 882
    CAP. XLu. --- De iis qui falluntur in oratorio. 883
    CAP. XLuI. --- De iis qui in aliis quibuslibet rebus delinquunt. Ibid.
    CAP. XLuII. --- De significanda hora operis Dei. Ibid.
    CAP. XLuIII. --- De opere manuum quotidiano. 884
    CAP. XLIX. --- De Quadragesime obseruatione. 887
    CAP. L. --- De fratribus qui longe ab oratorio laborant, aut in uia sunt. 888
    CAP. LI. --- De fratribus qui non longe proficiscuntur. 889
    CAP. LII. --- De oratorio monasterii. Ibid.
    CAP. LIII. --- De hospitibus suscipiendis. 890
    CAP. LIu. --- Quod non debeat monachus litteras uel eulogia accipere sine iussu abbatis. 893
    CAP. Lu. --- De uestimentis et calceamentis fratrum. 894
    CAP. LuI. --- De mensa abbatis. 897
    CAP. LuII. --- De artificibus monasterii. Ibid.
    CAP. LuIII. --- De disciplina suscipiendorum fratrum. 898
    CAP. LIX. --- De filiis nobilium uel pauperum qui offeruntur. 904
    CAP. LX. --- De sacerdotibus qui uoluerint in monasterio habitare. 907
    CAP. LXI. --- De monachis peregrinis, qualiter suscipiantur. 909
    CAP. LXII. --- De sacerdotibus monasterii. 911
    CAP. LXIII. --- De ordine congregationis. 912
    CAP. LXIu. --- De ordinando abbate. 915
    CAP. LXu. --- De preposito monasterii. 919
    CAP. LXuI. --- De ostiario monasterii. 922
    CAP. LXuII. --- De fratribus in uia directis. 924
    CAP. LXuIII. --- Si fratri impossibilia iniungantur. 925
    CAP. LXIX. --- Ut in monasterio non presumat alter alterum defendere. 926
    CAP. LXX. --- Ut non presumat quisquam aliquem passim cedere aut excommunicare. 927
    CAP. LXXI. --- Ut obedientes sint sibi inuicem fratres. 928
    CAP. LXXII. --- De zelo bono, quem debent habere monachi. 929
    CAP. LXXIII. --- De eo quod non omnis obseruatio iustitie in hac sit regula constituta. 930
    SMARAGDI ABBATIS uIA REGIA. 931
    Dacherius lectori. Ibid.
    Epistola nuncupatoria. 933
    CAPUT PRIMUM. --- De dilectione Dei et proximi. 935
    CAP. II. --- De obseruandis mandatis Domini. 937
    CAP. III. --- De timore. 939
    CAP. Iu. --- De sapientia. 941
    CAP. u. --- De prudentia. 945
    CAP. uI. --- De simplicitate. 946
    CAP. uII. --- De patientia. Ibid.
    CAP. uIII. --- De iustitia. 947
    CAP. IX. --- De iudicio. 949
    CAP. X. --- De misericordia. 950
    CAP. XI. --- Ut operibus Dominus honoretur. 952
    CAP. XII. --- De decimis et primitiis. 953
    CAP. XIII --- Ut thesaurus in celo collocetur. Ibid.
    CAP. XIu. --- Qualem et quantum thesaurum in uita sibi homo recondiderit, talem et tantum post mortem inueniet. 954
    CAP. Xu. --- De non fidendo diuitiis. 955
    CAP. XuI. --- De non gloriando in diuitiis. 956
    CAP. XuII. --- De pace. 957
    CAP. XuIII. --- De zelo rectitudinis. Ibid.
    CAP. XIX. --- De clementia. 958
    CAP. XX. --- De consilio. 959
    CAP. XXI. --- Ut caueat unusquisque superbiam. 960
    CAP. XXII. --- De zelo et liuore. 961
    CAP. XXIII. --- De non reddendo malum pro malo. 962
    CAP. XXIu. --- De reprimanda ira. 963
    CAP. XXu. --- De non consentiendo adulatoribus. 964
    CAP. XXuI. --- De cauenda auaritia. Ibid.
    CAP. XXuII. --- Ut de impensis alienis domus non edificetur. 965 
    CAP. XXuIII. --- Ut pro iustitia facienda nulla a iudicibus requirantur premia. 966
    CAP. XXIX. --- Ne statera dolosa inueniatur in regno tuo. Ibid.
    CAP. XXX. --- Prohibendum ne captiuitas fiat. 967
    CAP. XXXI. --- De presidio Domini requirendo. 969
    CAP. XXXII. --- De oratione. 970
    ACTA COLLATIONIS ROMANAE, A SMARAGDO DESCRIPTA. 971

APPENDIX AD SMARAGDI OPERA.
    CHARTAE LUDOuICI PH ET LOTHARII FILII EIUS, PRO MONASTERIO SANCTI MICHAELIS. 975
    I. Charta Ludouici Pii pro monasterio sancti Michelis. Ibid.
    II. Charta Ludouici Pii et Lotharii filii eius de libertate electionis abbatis. 977
    III. Charta Ludouici Pii de quadam commutatione a Smaragdo abbate facta. Ibid.
    Iu. Charta Ludouici Pii de libertate et immunitate predicti monasterii sancti Michelis. 978
    u. Charta Ludouici Pii de libertate Carrorum et Sagmariorum. 979
    EPISTOLA CAROLI MAGNI AD LEONEM PAPAM, DE PROCESSIONE SPIRITUS SANCTI, QUAM EDIDIT SMARAGDUS ABBAS. Ibid.

MAGNUS SENONENSIS ARCHIEPISCOPUS.
    NOTITIA HISTORICA. 979
    MAGNI LIBELLUS DE MYSTERIO BAPTISMATIS. 981
    NOTAE IURIS A MAGNONE COLLECTAE. 983

SANCTUS LEO III, PONTIFEX ROMANUS.
    NOTITIA HISTORICA. 993
    SANCTI LEONIS III EPISTOLAE. 1023
    EPISTOLA PRIMA. Kenulti regis Merciorum ad Leonem papam III. --- Pro archiepiscopatu Lichefeldensi abolendo, restituendaque Dorobernensis Ecclesie dignitate, quam Adrianus papa l et rex Offa dissecuerant. Ibid.
    EPIST. II. Leonis pape III ad Kenulfum regem Merciorum. --- Respondet superiori, et petita omnia lubens concedit. 1026
    EPIST. III. Ad Carolum Magnum. --- De priuilegio capelle in Eresburg. 1028
    EPIST. Iu. Ad eumdem. --- De accusatoribus. 1029
    EPIST. u. Ad eumdem. --- Qualiter Sicilienses cum Saracenis pactum fecerunt, et captiui redditi. Ibid.
    EPIST. uI. Ad eumdem. --- De occisione Maurorum in Grecos. Ibid.
    EPIST. uII. Ad eumdem. --- De iniquo consilio facto. Ibid.
    EPIST. uIII. Ad eumdem. --- Gratiarum actionis. Ibid.
    EPIST. IX. Ad eumdem. --- De beneficiis acceptis. Ibid.
    EPIST. X. Ad eumdem. --- Questiones soluende. Ibid.
    EPIST. XI. Ad eumdem. --- Intercessiones, etc. Ibid.
    EPIST. XII. Ad eumdem. --- Qualiter quidam episcopus exsul inuentus. 1030
    EPIST. XIII. Ad eumdem. --- Qualiter missi iustitiam facturi damnum fecerunt. Ibid.
    EPIST. XIu. Ad Riculphum episcopum Moguntinum. --- Gratias agit de muneribus ab eo missis; mittit uicissim reliquias sancti Cesarii, quas postulabat. Ibid.
    EPIST. Xu. --- Seu Symbolum orthodoxe fidei Leonis pape. Ibid.
    EPIST. XuI. Ad Athelardum archiepiscopum Dorobernensem. --- Mittit pallium, et primatem totius Anglie agnoscit. 1032
    EPIST. XuII. --- Fragmentum. 1033
    EPIST. XuIII. --- Omnium totius Britannie episcoporum et sacerdotum ad Leonem. Ibid.
    Admonitio in sequentem epitomen epistole Leonis pape III. 1034
    Ex epistola Leonis ad Alcuinum, Ternam mersionem fieri in baptisma, Caroli Magni ad Offam Merciorum regem epistola. 1035
    Epistola Nicephori Constantinopolitani ad Leonem pontificem maximum. 1037
    SANCTI LEONIS PRIuILEGIA. 1067
    I. --- Horreensi uirginum Benedictinarum monasterio apud Treueros dat priuilegium Leo papa III . Ibid.
    II. --- Leonis III bulla qua confirmat translationem sedis episcopalis Ratisb. ex monasterio sancti Emmerammi ad ecclesiam sancti Stephani, illiusque omnimodam exemptionem promulgat. 1069
    III. --- Priuilegium Leonis pape pro monasterio sancti Benedicti Cupersamensi . 1070

STEPHANUS Iu, PONTIFEX ROMANUS.
    NOTITIA HISTORICA. 1071

PASCHALIS I, PONTIFEX ROMANUS.
    NOTITIA HISTORICA. 1075 
    PASCHALIS PAPAE I EPISTOLAE. 1085
    EPISTOLA PRIMA. --- De inuentione reliquiarum sancte Cecilie. Ibid.
    EPIST. II. Ad Bernardum uiennensem archiepiscopum. 1088
    EPIST. III. Ad Ludouicum imperatorem. Ibid.
    EPIST. Iu. Ad Petronacium archiepiscopum Rauennatem. De confirmatione priuilegiorum Rauennatis Ecclesie. 1089
    EPIST. u. Ad archiepiscopum Mediolanensem. 1091

REMIGIUS CURIENSIS EPISCOPUS.
    NOTITIA HISTORICA. 1093
    REMIGII CANONES PRO SUA DIeCESI. 1093
    I. --- De licentia corporis Domini. Ibid.
    II. --- De uasis sacris. 1094
    III. --- Quo loco celebranda sit missa. 1095
    Iu. --- De obedientia exhibenda episcopis. Ibid.
    u. --- Nihil absque licentia episcopi agendum. Ibid.
    uI. --- Quod omnibus baptismum percipere sit necessarium. 1096
    uII. --- Baptizatos ab episcopo consignari debere. Ibid.
    uIII. --- Quid conferat aque baptismus ad Dei cultum. Ibid.
    IX. --- Quod non ubique et a solo sacrificandum sit. Ibid.
    X. --- Non tollendas res ecclesie. 1097
    XI. --- De ordinatione episcoporum. Ibid.
    XII. --- De accusatione sacerdotum. Ibid.
    XIII. --- De querimonia contra sacerdotes. 1098
    XIu. --- De biperto ordine sacerdotum. Ibid.
    Xu. --- De his qui prelatos contemnunt. Ibid.
    XuI. --- De his qui doctorum culpas produnt. Ibid.
    XuII. --- De reprobis moribus pastoris tolerandis. 1099
    XuIII. --- Quod episcopus sine regulari mutatione Ecclesiam suam non dimittat, nec ipse ab ea dimittatur. Ibid.
    XIX. --- Non infamandum uel eiiciendum episcopum, aut alterum in loco eius constituendum. 1100
    XX. --- Non temere iudicandum. Ibid.
    XXI. --- De scriptis ui extortis. Ibid.
    XXII. --- De querela contra episcopum uel auctorem ecclesie. 1101
    XXIII. --- Nihil preter panem et uinum aqua mistum ad altare offerendum. Ibid. 
    XXIu. --- De aqua sancta spargenda. Ibid.
    XXu. --- Non eis communicandum qui perturbant sacerdotes. Ibid.
    XXuI. --- Quod schismatici appellentur, qui cum sacerdotibus non auxiliantur. Ibid.
    XXuII. --- Quod sacra uasa non ab aliis quam a Domino sacratis hominibus debeant contrectari. 1102
    XXuIII. --- De ieiunio septem hebdomadarum, ante Pascha a clericis obseruando. 1103
    XXIX. --- De tempore misse, et quod Angelicus hymnus dicendus est solummodo tempore congruo. Ibid.
    XXX. --- Ne absens accusetur, et qui accusare non possint. Ibid.
    XXXI. --- De metropolitanis, ut nullus absque comprouincialium episcoporum instantia aliquorum audiat causas. 1104
    XXXII. --- Quo die Pascha celebretur. Ibid.
    XXXIII. --- Ne predia ecclesiastica aliquis tollat, et suis usibus applicet. Ibid.
    XXXIu. --- Quod non sit grauius peccatum fornicatio quam sacrilegium. 1105
    XXXu. --- Quod nulli archiepiscopi primates uocentur, nisi illi qui primas tenent ciuitates. Ibid.
    XXXuI. --- De ordinationibus episcoporum. Ibid.
    XXXuII. --- Quod sacrate Deo femine, uel monache, sacra uasa, uel sacratas palias contingere, et incensum circum altaria deferre non debeant. 1106
    XXXuIII. --- Quod baptismus tempore Pasche celebrandus catholicis. Ibid.
    XXXIX. --- Quod inconsulto Romano pontifice, cause episcoporum non debeant definiri. Ibid.
    XL. --- Episcoporum testes quod esse debeant, et ne absens quisquam iudicetur. Ibid.
    XLI. --- Quod nullus episcopus propriis rebus spoliatus, antequam suis reuestiatur, debeat ad iudicia uocari. 1107
    XLII. --- De ordinationibus. Ibid.
    XLIII. --- De conspiratione contra episcopos. 1108
    XLIu. --- Excommunicatis non communicandum. Ibid.
    XLu. --- Terminos non transgrediendos. Ibid.
    XLuI. --- De lapsu sacerdotis. 1109
    XLuII. --- De possessionibus ecclesiarum. 1110
    XLuIII. --- Predia dicata ne inuadantur. Ibid.
    Notanda quedam in Smaragdi abbatis collectiones, a R. P. D. PITRA, mon. Bened, ex abbatia Solesmensi. 1111




FINIS TOMI CENTESIMI SECUNDI.