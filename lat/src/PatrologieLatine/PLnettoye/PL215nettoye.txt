
PATROLOGIAE TOMUS CCXu.

INNOCENTIUS III PONTIFEX ROMANUS

TOMUS SECUNDUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCXu.


INNOCENTIUS III PONTIFEX ROMANUS



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


uolume title page
SAECULUM XIII

INNOCENTII III

ROMANI PONTIFICIS

OPERA OMNIA

TOMIS QUATUOR DISTRIBUTA QUORUM PRIORES TRES REGESTORUM BALUZIANAM RECENSIONEM COMPLECTUNTUR, ACCEDENTIBUS ANECDOTARUM EPISTOLARUM LIBRIS, QUOS FRUSTRA OLIM A BALUZIO EXPETITOS EX BIBLIOTHECA uATICANA IN LUCEM EMISERUNT LA PORTE DUTHEIL ET BREQUIGNY; QUARTO uOLUMINI INSUNT EPISTOLAE EXTRA REGESTUM uAGANTES, PONTIFICIS DENIQUE SERMONES ET OPUSCULA uARIA, TUM IAM OLIM EDITA, TUM RECENTIUS AB EMINENTISSIMO CARDINALI MAIO, D. LUIGI TOSTI, ETC., ETC., TYPIS MANDATA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS SECUNDUS
uENEUNT 4 uOLUMINA 30 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCXu CONTINENTUR.


INNOCENTIUS III PONTIFEX ROMANUS.
Regestorum continuatio. 	Col. 9





Main uolume text




[OPERA OMNIA INNOCENTII III.]





INNOCENTII III ROMANI PONTIFICIS REGESTORUM SIuE EPISTOLARUM



LIBER SEXTUS PONTIFICATUS ANNO uI, CHRISTI 1203



I  . IOANNI PRIORI, ET FRATRIBUS IUXTA SPECUM BEATI BENEDICTI REGULAREM uITAM SERuANTIBUS. Eis concedit sex monete libras ex annuo censu castri Porciani. 


Inter holocausta uirtutum nullum magis est medullatum, quam quod offertur Altissimo de pinguedine caritatis. Hoc igitur attendentes, cum olim causa deuotionis accessissemus ad locum solitudinis uestre, quem beatus Benedictus sue conuersionis primordio consecrauit, et inuenissemus uos ibi secundum institutionem ipsius laudabiliter Domino famulantes, ne pro temporalis sustentationis defectu spiritualis obseruantie disciplina torperet, apostolicum  uobis subsidium duximus impendendum, sperantes quod idem beatissimus Benedictus nostre deuotionis affectum suis meritis et precibus apud piissimum Patrem et iustissimum iudicem commendabit. uestris itaque cupientes necessitatibus prouidere, sex libras usualis monete uobis et successoribus uestris, de Camera beati Petri singulis annis percipiendas concessimus, donec in aliquo certo loco uobis essent utiliter assignate; statuentes ut ea, que ad sustentationem uestram consueuistis percipere de monasterio Sublacensi, uobis et successoribus uestris propter hoc minime negarentur. Postmodum autem, cum reuersi fuissemus ad Urbem, quosdam de fratribus uestris ad nostram presentiam destinastis, humiliter implorantes ut  concessionem ipsam in aliquo certo loco dignaremur perpetuo stabilire, de quo prefatas sex libras percipere ualeretis. Nos igitur, habito fratrum nostrorum consilio et assensu, iam dictas sex libras uobis et successoribus uestris percipiendas singulis  annis de annuo censu castri Porciani concedimus, et concessionem ipsam presenti priuilegio confirmamus. Nulli ergo omnino hominum liceat hanc paginam nostre concessionis et constitutionis infringere, uel ei ausu temerario contraire. Si quis autem, etc., usque incursurum. Amen, amen, amen.

Datum Laterani, per manum Blasii, Turritani electi, uI Kal. Martii, indictione uI, Incarnationis Dominice anno 1202, Pontificatus uero domini Innocentii pape III anno sexto.



II  . PRIORI DE OSENE. De salutari penitentia ei imponenda, qui incestum simul et adulterium perpetrauit. 


Per tuas nobis litteras intimasti quod W., lator presentium, post matrimonium cum quadam muliere contractum, cum sorore illius incestum simul et adulterium perpetrauit, et per triennium sorduit in hac sorde, ita quod geminam prolem ex adultera predicta suscepit, per quod crimen deuenit ad notitiam uicinorum. uerum idem W., in penitentiarii nostri presentia constitutus, paupertatem nimiam allegauit, asserens quod non posset Ierosolymitanam prouinciam uisitare. Quia igitur facultatem eius plenius nosse potes, ipsum ad te duximus remittendum, discretioni tue per apostolica scripta mandantes quatenus iniungas ei penitentiam quam uideris expedire. Ceterum, quia qualiter  cum uxore sua de cetero habere se debeat requisisti, tue inquisitioni breuiter respondemus [quod  ut ab eius commistione prorsus abstineat propter publicam honestatem, et in continentia maneat, donec uir uiam fuerit uniuerse carnis ingressus,  uxor est diligentius commonenda; quod si forte commonitioni parere recusans talis fuerit, ut de lapsu timeatur ipsius, uir eius poterit et debebit tamen cum timore Domini debitum ipsi soluere coniugale, cum affinitas post matrimonium inique contracta illi nocere non debeat que iniquitatis particeps non existit.] Unde, [iure  suo sine sua non debet culpa priuari, quanquam a quodam predecessorum nostrorum  dicatur in simili casu fuisse distinctum, utrum uidelicet adulterium, uel incestus, manifestum fuerit uel occultum, aliis asserentibus inter gradum proximum et remotum esse potius distinguendum.]

Datum Laterani, uI Kal. Martii pontificatus nostri anno sexto.



III  . ABBATI SANCTI LUPI TRECENSIS  EIUSQUE FRATRIBUS. Recipit eos sub protectione beati Petri eorumque iura ac priuilegia confirmat. 


Feruor religionis et ordinis quem tenetis, uestreque fragrans honestatis opinio, nos inducit iustis petitionibus uestris clementer annuere, et eas ad effectum utilem, uolente Domino, promouere. Eapropter, dilecti in Domino filii, uestris iustis postulationibus clementer annuimus, et prefatam Ecclesiam Sancti Lupi, in qua diuino mancipati estis obsequio, sub beati Petri et nostra protectione suscipimus, et presentis scripti patrocinio communimus; imprimis siquidem statuentes ut  ordo canonicus, qui secundum Deum et beati Augustini Regulam in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona eadem ecclesia inpresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: locum ipsum in quo prefata Ecclesia sita est cum omnibus pertinentiis suis; molendina de Ponte Beate Marie, et quidquid habetis ex dono illustris  recordationis Caroli Calui, regis Francorum, in eadem uilla, tam in hominibus quam in terris; uineam post Sanctum Martinum de Areis, que uocatur Clausum; uineam, que Haste dicitur, sitam ab opposita parte; uineam Thesauri; uineam que Laboras nominatur; uillam de Lusiniaco, cum parochia et furno, molendinis, terris, pratis et aliis possessionibus; uillam de Molins cum ecclesia, decimis, terragiis et aliis consuetudinibus, cum iustitia, procuratione et custodia, que dilectus filius, nobilis  uir, Walterus, comes Brenensis, ecclesie uestre in perpetuam eleemosynam contulit, sicut in eius, I . . , fratris sui, et uenerabilis fratris nostri G . . .  episcopi, et bone memorie I . . , comitis Trecensis, authenticis continetur; parochiam de Lueriis, cum capella de Fontibus, uobis a dicto episcopo intuitu caritatis collatam; terragium et consuetudines quas habetis tam in hominibus quam in terris in eadem uilla; libertatem etiam maioris eiusdem uille, ab illustris memorie H . . , Trecensi comite, ecclesie uestre concessam, sicut in eiusdem authentico continetur; redditus quos habetis apud Selerias, Arbrosellum, Curterangiam, Tenelerias, Ruliacum, et Bairum, tam in hominibus quam in terris et ceteris consuetudinibus; ecclesiam de Buceio, cum  capella de Chart, ecclesiam de Laneis, quas pia memorie M. Trecensis episcopus ecclesie uestra in eleemosynam assignauit; altare Sancti uinebaldi, terragia et decimas, que habetis in Riueria de Arduceon, cum consuetudinibus, censibus et seruagiis hominum uestrorum de eadem Riueria; terragia de Ouciaco et de Marigniaco; ecclesiam de Marigniaco, sicut limitata est ab antiquo, cum eleemosynis, quas ibidem G., quondam dominus Trianguli, ecclesie uestre pia largitione concessit, sicut in ipsius authenticis continetur; possessiones uobis apud Marigniacum a fratribus Ierosolymitani hospitalis concessas; ecclesias de Lonsoldo et de Ausona, cum decimis et aliis pertinentiis earum;  libertatem domus uestre de Ausona et omnium que ad uos in eadem uilla pertinent, a G . . . . , quondam comite Brenensi, ecclesie uestre caritatiue concessam; grangiam de Bretoneria, cum omnibus pertinentiis suis, tam in aquis quam terris, pratis et nemore; libertatem maioris et submaioris, et duorum matriculariorum, granetarii et cellerarii, quos habetis in ciuitate Trecensi; prebendam Sancti Stephani Trecensis; uiginti solidos, quos habetis in ecclesia Trecensi, in quatuor festis annualibus; domos et uineas, quas Godfridus de Hesternai ecclesie uestre in perpetuam eleemosynam assignauit; terragium de Chamaio cum libertate maioris et sue possessionis; aquam a Clarino de Chauderiaco uobis in eleemosynam assignatam; ea que habetis per  commutationem ab R., domino de Pogiaco, tam apud Trecas quam apud Molins, in hominibus siue terris.

Liceat sane uobis clericos uel laicos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum, post factam in eodem loco professionem, fas sit sine abbatis sui licentia de eodem loco discedere. Discedentem uero, etc. usque retinere. Cum autem generale interdictum  terre fuerit, liceat uobis clausis ianuis, exclusis excommunicatis et interdictis, etc., usque celebrare. Prohibemus autem ne episcopus uel prelatus alius, absque manifesta et rationali causa, personas uestras excommmunicare, aut ecclesias uestras presumat subiicere interdicto. Sane qui ecclesie B. Martini Trecensis fuerit preferendus, aliunde nullatenus eligatur nisi de ecclesia Beati Lupi Trecensis, aut etiam Sancti Martini, sicut est hactenus obseruatum et a predecessoribus nostris indultum, dummodo in alterutra earum ad abbatie regimen quis idoneus ualeat reperiri; qui si, quod absit! a sui status integritate et religionis uigore deciderit, per disciplinam et ordinem ecclesie B. Lupi, ad honestatem et religionem pristinam reparetur. Ut autem  religionis integritas in ecclesia Beati Lupi futuris temporibus conseruetur, liberam damus abbati et suis successoribus facultatem, iuxta ordinem professionis accepte, ipsius ecclesie canonicos corrigendi, et eos, siue in capite, siue in membris ecclesie memorate consistant, secundum quod suorum exegerit qualitas meritorum, appellationis obstaculo interposito in elusionem ecclesiastice discipline nequaquam obstante, regulariter iudicandi. Libertates preterea, et immunitates antiquas, et rationabiles consuetudines ecclesie uestre concessas, et hactenus obseruatas, necnon priuilegia et indulgentias a predecessoribus nostris, Romanis pontificibus, uobis indultas, ratas habemus, et eas perpetuis temporibus  illibatas permanere sancimus. Sepulturam preterea ipsius loci liberam esse decernimus, etc., usque obsistat; salua tamen iustitia illarum ecclesiarum a quibus mortuorum corpora assumuntur. Decernimus ergo, etc., usque profutura; salua sedis apostolice auctoritate et diecesani episcopi canonica iustitia. Si qua igitur . . . . Cunctis autem, etc.

Datum Laterani, per manum Blasii, Turritani electi, X Kal. Martii, indictione uI, Incarnationis Dominice anno 1202, pontificatus uero domini Innocentii pape III anno quinto.



Iu  . ARCHIEPISCOPIS ET EPISCOPIS IN REGNO UNGARIAE CONSTITUTIS. Ut, Henrico rege ad bellum sacrum ituro, curent fidem a populis Ladislao eius filio exhiberi. 


Ecce carissimus in Christo filius noster, II., Ungarie rex illustris, assumpta cruce Christum sequi proponit, regnum temporale dimittens, ut eternum acquirat, propriaque relinquit, ut ab hereditate Domini excutiat Pharaonem, et libere uirgam hereditatis ipsius et eius signa demonstret his qui prophetam non esse testantur qui eos ultra cognoscat. Iamque manum in superbiam eleuauit eorum, ne deinceps qui Christum oderant, glorientur, sed discant potius durum esse contra stimulum calcitrare,  aut pugnare hominem contra Deum. Ut igitur in absentia tanti principis, qui peregrinatur a regno ut ducat in patriam peregrinos, ad regni tutelam et defensionem taliter pontificalis accingatur auctoritas, quod regnum eius transferri non possit ad hostes, sed potius conseruetur eidem, fraternitati uestre per apostolica scripta mandamus et districte precipimus, quatenus, antequam rex ipse iter peregrinationis arripiat, cum, iuxta doctrinam Apostoli, sit regi tanquam precellenti ab omnibus deferendum, Ladislao, filio eius, quem Dominus per gratiam suam illi concessit heredem, debitum iuramentum fidelitatis exhibere curetis, omnes, tam clericos quam laicos, qui post recessum predicti regis contra prestitum iuramentum fidelitatis uenire presumpserint,  omni occasione et appellatione postposita, per excommunicationis sententiam compescentes; illis etiam, quos idem rex, tam ad filii sui curam, quem annuente Domino exspectamus et optamus heredem et patri successorem in regno, quam administrationem regni commiserit, iuxta ordinationem regis ipsius reuerentiam debitam exhibere curetis, et si forte regem ipsum, quod Christus auertat! in peregrinatione sua persoluere debitum conditionis humane contingeret, nullus uestrum ab illorum ordinatione se subtrahat, donec dilectus filius eius ad annos perueniat etatis illius, quod sedere possit potenter in solio regni sui, et illud feliciter gubernare.

 Datum Laterani, u Kal. Martii, pontificatus nostri anno sexto.



u. AURIENSI EPISCOPO. Transactionem inter eumdem episcopum et archiepiscopum Compostellanum initam approbat. 

Qui tenemur iurgiis et contentionibus finem imponere, ex officio administrationis iniuncte, prouidendum est ne contentiones inter personas dignitate preditas existentes, amicabili compositione sopite, ualeant denuo suscitari, et sic ad litigandum iterum succingantur, super his de quibus ad amicabilem concordiam deuenerunt. Sane, cum inter te et uenerabilem fratrem nostrum . . . . Compostellanum archiepiscopum,  super uotis  Auriensis episcopatus questio emersisset, tandem super his amicabiliter componere studuistis, sicut tam ex tuis quam eiusdem archiepiscopi litteris authenticis cognouimus euidenter. Nos igitur, tuis iustis postulationibus annuentes, compositionem ipsam, sicut sine prauitate prouide facta est, et ab utraque parte sponte recepta, et hactenus obseruata, auctoritate apostolica confirmamus, et presentis scripti patrocinio communimus. Nulli ergo . . . hanc paginam nostre confirmationis, etc. Si quis autem, etc.

Datum Laterani, Xu Kal. Martii.



uI EIDEM. Sententiam ab apostolicis delegatis, de lite inter monasterium Celle-noue et episcopum Ouentensem, latam confirmat. 


Ex litteris uenerabilis fratris nostri . . . . Astoricensis episcopi, et dilectorum filiorum, sancti Isidori Legionensis et . . . de Carraceto abbatum, nuper accepimus, quod cum causam, que inter te ex una parte, et uenerabilem fratrem nostrum . . . . . Ouetensem episcopum ex altera, super monasterio Cellenoue uertebatur, eisdem commisissemus sine debito terminandam, ipsi, iuxta mandatum apostolicum procedentes, partes ad suam presentiam conuocarunt, et rationibus hinc inde plenius auditis et  cognitis, pro Auriensi ecclesia sententiam protulerunt, eidem Ouetensi super hoc perpetuum silentium imponentes. uenerabilis etiam frater noster . . . . Ouetensis episcopus, omni iuri si quid in dicto monasterio, uel in quacunque parte Auriensis episcopatus, sue ecclesie competebat, de communi consensu sui capituli uoluntarie cessit, sicut tam dictorum iudicum, quam ipsius etiam nobis presentate authentice littere continebant, conuentum ipsius monasterii ab obedientia et iurisdictione sua reddens per suas litteras penitus absolutum. Nos igitur, quod per eosdem iudices prouide factum est, firmitatem uolentes debitam obtinere, sententiam ipsam, sicut est iusta, nec legitima prouocatione suspensa, nec non cessionem Ouetensis episcopi legitime factam de  communi consensu capituli sui, ratam habentes, auctoritate apostolica confirmamus, et presentis scripti patrocinio communimus. Decernimus ergo, ut nulli omnino hominum . . . hanc paginam nostre confirmationis, etc. Si quis autem, etc.



uII. H. ILLUSTRI REGI UNGARORUM. Ut promoti ad preposituras que apostolice sedi in spiritualibus immediate subsunt, infra annum ad apostolicam sedem accedant. 

Regalis magnificentia nuper nobis per suas litteras supplicauit, ut cum regales prepositure, que sunt in Ungaria, sicut ad te in temporalibus, sic ad nos  in spiritualibus nullo pertineant mediante, statuere dignaremur, ut nouus prepositus ad sedem apostolicam infra annum uel in persona propria, uel per idoneum nuntium cum litteris regalis assensus, accedat, conferentis gratiam ostensurus. Nos ergo tuis precibus inclinati, presertim cum consonent canonicis institutis, presentium auctoritate statuimus ut quicunque de cetero ad regimen prepositurarum illarum, que ad nos in spiritualibus nullo pertinent mediante, fuerint euocati, ad apostolice sedis presentiam, infra annum, in personis propriis, uel per idoneos nuntios, cum litteris regalis assensus, accedant,  pro confirmationis munere obtinendo; ita, quod interim in spiritualibus non ministrent; qui, si forte infra predictum terminum uenire neglexerint, extunc preposituris illis se nouerint spoliandos. Nulli ergo . . . hanc paginam nostre constitutionis infringere, etc. Si quis autem, etc.

Datum Laterani, II Kal. Martii, anno sexto.



uIII  . REGI UNGARORUM. Ungarorum regi crucem sumpturo promittit se curaturum, ne scandala et lites eo absente oriantur. 

Dum personam tuam, inter christianissimos reges, et catholicos principes, speciali dilectionis prerogatiua in Domino amplexemur, preces et petitiones tuas, in quibus possumus, libenti animo exaudimus,  et ad ea gratanter intendimus, que serenitati regie nouimus complacere. Fuit sane propositum coram nobis ex parte magnitudinis tue, quod cum pro subuentione Terre sancte crucem assumpseris, et Domino proposueris reddere quod uouisti, ne regnum tuum interim aliqua posset seditione turbari, uenerabilibus fratribus nostris . . . Strigoniensi et . . . . . Colocensi archiepiscopis iniungere dignaremur, ne in absentia tua ecclesiarum occasione suarum aliquas lites mouerent, per quas in regno dissentiones et scandala orirentur, nec nos etiam ad eas, que iam orte sunt, cognoscendas, uel etiam committendas, usque ad reditum tuum intendere curaremus. Licet autem petitionibus tuis, quantum cum Deo  possumus, prestare uelimus assensum pariter et fauorem, quia tamen sapientibus et insipientibus sumus, secundum Apostolum, presertim in iustitia, debitores, petitioni tue taliter respondemus, quod in his eam discretionem et cautelam curabimus adhibere, ut si alique inter personas ecclesiasticas regni tui lites emerserint, taliter auctore Domino procedemus, quod nostri occasione processus regnum ipsum nullum poterit scandalum formidare, cum ad illud in tui fidelitate pacifice conseruandum, quodcunque cum honestate poterimus consilium et auxilium impertiri, prompta simus uoluntate parati.

Datum Laterani, II Kal. Martii.



IX. EPISCOPIS CABILONENSI ET SILuANECTENSI; ABBATI TRIUM-FONTIUM  . Causam electionis Philippi Beluacensis episcopi in archiepiscopum Remensem examinandam ipsis committit  . 


uenientes ad apostolicam sedem dilecti filii . . . . decanus  , et alii quidam Remenses canonici, litteras nobis suffraganeorum Remensis ecclesie, cathedralium capitulorum, necnon archiepiscoporum quorumdam, abbatum etiam, et aliorum religiosorum uirorum, humiliter presentarunt, cum eis suppliciter implorantes, ut postulationem quam fecerant  de uenerabili fratre nostro Philippo, Beluacensi episcopo, ad Remensem metropolim transferendo, propter euidentem utilitatem et urgentem necessitatem eiusdem ecclesie, misericorditer admittere dignaremur, ostendentes per postulationis decretum canonicorum subscriptionibus roboratum, quod due partes canonicorum quantum ad numerum, et tres quantum ad dignitatem, et longe plures quantum ad ordinem, in huiusmodi postulationis conuenere consensum. Hoc ipsum carissimus in Christo filius noster Philippus, rex Francorum illustris, per dilectum filium, F.  , Aurelianensem decanum, quem propter hoc cum litteris suis et multorum nobilium ad Romanam Ecclesiam specialiter destinauit, ex multo deuotionis affectu petebat. Postmodum  autem, dilectus filius, T  , de Pertico, Remensis archidiaconus, cum quibusdam canonicis eiusdem ecclesie superuenit, proponens postulationem huiusmodi recipiendam non esse, quia post appellationes ad nos legitime interpositas fuerat celebrata. Cumque super appellationum iuribus coram nobis et fratribus nostris aliquandiu disputassent, nos, auditis que fuerant hinc inde proposita, interlocuti fuimus, propter huiusmodi appellationis obiectum non debere postulationis officium impediri, cum cause, propter quas fuerat appellatum, ostense sint false, secundum exhibita iuramenta. uerum idem archidiaconus consequenter, et in factum et in personam quedam obiecit, et alia uolebat obiicere, que quoniam coram nobis tunc  probare non poterat, inquisitionem et decisionem eiusdem negotii oportuit ex necessitate committi. Quocirca, discretioni uestre per apostolica scripta precipiendo mandamus, quatenus partes ad pacem diligenter et efficaciter inducatis, quatenus quod, si forte, quod absit! infra octo dies non poterit prouenire, uos extunc, ut utrique parti ius suum per omnia conseruetur, ad locum conuenientes communem, audiatis que hinc inde duxerint proponenda, et eis examinatis prudenter, nisi ex parte contradicentium aliquid canonicum fuerit sufficienter ostensum, propter quod huiusmodi postulatio admitti non debeat, auctoritate nostra suffulti, omni contradictione et appellatione remota, postulationem approbantes  eamdem, prefatum episcopum ad Remensem metropolim transferatis, facientes ei reuerentiam et obedientiam debitam exhiberi; contradictores, si qui fuerint, per districtionem ecelesiasticam, appellatione postposita, compescentes. Alioquin, postulatione predicta nequaquam obstante, uolumus eidem Ecclesie de persona idonea secundum formam canonicam prouideri. Si qua uero partium legitime citata non uenerit, uos iuxta formam prescriptam nichilominus procedatis, attentius prouisuri, ne ultra festum apostolorum Petri et Pauli proxime uenturum mandatum apostolicum prorogetur. Quod si non omnes . . . ualueritis aut uolueritis interesse, duo  uestrum ea nichilominus exsequantur, ita quod, si uel uos non conueneritis in unam sententiam, uel partes non consenserint ut sententiam proferatis, negotium sufficienter instructum ad sedem apostolicam remittatis, prefigentes partibus terminum competentem, quo recepture sententiam nostro se conspectui representent, ad quem, si forsan earum aliqua uenire neglexerit, nos nichilominus sicut iustum fuerit procedemus.

Datum Laterani, u Kal. Martii, pontificatus nostri anno sexto.



X  ADELFONSO AURIENSI EPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM Recipitur sub protectione apostolice sedis. Priuilegia et bona confirmantur. 


Cum simus uiris ecclesiasticis, imo Christi fidelibus uniuersis de suscepto ministerio debitores, fratribus et cepiscopis nostris tanto propensius uolumus et debemus adesse, quanto digniorem obtinent in Ecclesia locum, et plura in salutem et profectum cleri et populi per eorum ministerium procurantur. Eapropter, uenerabilis in Christo frater, postulationibus tuis clementer annuimus, et ecclesiam Auriensem, cui, auctore Deo preesse dignosceris, ad exemplar felicis recordationis predecessorum nostrorum, Lucii et Urbani PP. sub beati Petri et nostra protectione suscipimus, et presentis scripti priuilegio communimus, statuentes ut quascunque  possessiones, quecunque bona eadem ecclesia inpresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant. In quibus hec propriis duximus exprimenda uocabulis: locum ipsum in quo prefata ecclesia sita est cum omnibus pertinentiis suis; totum Limium que alio nomine Palla aurea dicitur; ecclesias de Penna Cornuria; ecclesias de Orzelon; ecclesias de Cusanc.; Castellum Buualum, Caldelas, Intertisam, et alias ecclesias, que sunt sub castello de Portello citra flumen Tueha; Lumba, Baruncelo, Soutouerimni; monasterium  Celle-noue per iudices delegatos a nobis adiudicatum ecclesie Auriensi; abbatiam de monte de Rama; abbatiam Sancti Stephani de ripa Sili; abbatiam Sancte Christine; abbatiam Sancti Claudii; abbatiam de Bouada; monasterium de Iuncaria; prioratum Sancti Martini de Grou; prioratum de Iuncaria; prioratum Sancti Petri de Rocas; prioratum Sancte Columbe; monasterium de Ramirans; monasterium de Arnoia; ecclesiam de uillaruuin, cum tota uilla; ecclesias de Armentar. Iougues; ecclesiam de Masidi; ecclesiam de Eires; monasterium Seruei, cum pertinentiis suis; ecclesiam Sancte Marie de Monte; ecclesiam Sancti Iacobi de Aleris;  ecclesiam Sancti Stephani in eadem uilla; ecclesiam Sancte Marine de Frigidofonte; riuum Calidum, cum pertinentiis suis; Louios; hereditates Sancte Marie de Palo; Pereiram malam, Parietes rubeos, monasterium Sancte Marie de Palo, Gestei, cum pertinentiis suis; ecclesiam Sancti Nicolai de Portu Auriensi, cum hereditatibus suis; Canedo; Nugariam; Mauriscum; Nidum Aquile; Padernum; ecclesias Sancti Georgii et Sancte Leocade, cum hereditatibus suis; ecclesiam Sancti Petri de Meschita cum pertinentiis suis; totam hereditatem Cantoris Auie; castellum de Araugis, cum omni iurisdictione sua, sicut rex Ferdinandus tibi et successoribus tuis in perpetuam ipsum eleemosynam dedit; aliam medietatem de Riuo Calido, sicut idem rex ecclesie Auriensi donauit;  omne uetus Cantum et nouum, et omnes alias hereditates, quas eadem ecclesia iuste possidere dignoscitur. Ad hec, indemnitati uolentes commisse tibi ecclesie prouidere, auctoritate apostolica prohibemus ne monachi, canonici regulares, Hospitalarii, Templarii, fratres militie Beati Iacobi, fratres Sepulcri Dominici, seu quilibet alii religiosi, ecclesias episcopatus tui uel decimas, te uel tuis successoribus inconsultis ac contradicentibus, auctoritate propria uel concessione laica uendicare presumant; quod si fecerint, nullam factum eorum habeat firmitatem, sed ad potestatem et dispositionem uestram sine contradictione aliqua reuertantur, nisi prescriptione legitima uel alia se potuerint rationabili causa tueri. Interdicimus etiam, ne excommunicatos  uel interdictos a uobis, salua indulgentia que concessa est religiosis aliquibus de aperiendis ecclesiis semel in anno, cum terre generale fuerit interdictum, et diuinis celebrandis, excommunicatis exclusis, ad diuina officia uel ad sepulturam admittant. Si qui uero parochianorum ecclesie tue apud eos elegerint sepeliri, ecclesiis a quibus mortuorum corpora assumuntur canonicam precipimus iustitiam reseruari. Decernimus ergo, ut nulli omnino hominum liceat prefatam ecclesiam temere perturbare, etc., usque profutura, salua sedis apostolice auctoritate. Si qua igitur . . . cunctis autem, etc.

Datum Laterani, per manum Blasii, Turritani electi, u Kal. Martii, indictione uI, Incarnationis Dominice anno 1202, pontificatus uero domini Innocentii  PP. III anno sexto.



XI. . . . . . . EPISCOPO  , ET CAPITULO HILDESEMENSIBUS. Monet et mandat ut Hermanum diaconum in canonicum recipiant. 

Cum nos fauorabiles quandoque inueneritis et benignos, uos in precum exauditione nostrarum crederemus inuenire deuotos, et nobis obedientie debitum exhibituros humiliter, cum rogamus, nec exspectaturos coactionem apostolice iussionis, ut de obedientia cito nobis exhibita potius commendari, quam de rebellione ac duritia uestra reprehendi possetis.  Recolimus enim, pro dilecto filio, Hermano. diacono, preces uobis apostolicas destinasse, ut eum, ob reuerentiam beati Petri et nostram, in canonicum reciperetis et fratrem, et mandatum postmodum inculcasse precibus et preceptum, sed nec preceptum nec preces apud uos ualuisse noscuntur, sicut eiusdem diaconi labor indicat iteratus. Ne igitur quod de ipso diacono pro Deo, et propter Deum inchoasse dignoscitur, dimittamus aliquatenus imperfectum, deuotionem uestram iterato monemus attentius et hortamur, per apostolica uobis scripta precipiendo mandantes, quatenus diaconum ipsum diuine pietatis intuitu et precum obtentu nostrarum, in canonicum et fratrem recipere non tardetis, prebendam, quam bone memorie C.  , Herbipolensis  episcopus, imperialis aule cancellarius, in ecclesia uestra tenebat, cum uacare dicatur, ei sine difficultate qualibet conferentes. Alioquin noueritis nos dilectis filiis . . . , abbati de ualle Sancti Georgii . . . , preposito Sancti Seueri, et . . . , decano sancte Marie de Erfordia Maguntin, dieceseos, in mandatis dedisse, ut uobis in exsecutione mandati nostri cessantibus, ipsi prebendam illam eidem diacono, si eam uacantem inuenerint, uel aliam, si qua uacat ad presens, auctoritate nostra suffulti, nullius contradictione uel appellatione obstantibus, conferant et assignent, uos ad recipiendum illum in canonicum et fratrem, et assignandum in capitulo locum et stallum in choro, ecclesiastica districtione cogentes.

Datum Laterani, uI Kal. Martii, anno sexto.

 Scriptum est illis super hoc.



XII. MAXIMO, CLERICO. Indulget, ut aliquid ex prouentibus ecclesie Sancti Michelis de Oliueto possit percipere. 

Dilectis filiis, R . . . . , tituli sanctorum Marcellini et Petri presbytero cardinali . . . . , abbati et conuentui Cassinen. scripta recolimus apostolica destinasse, ut ob reuerentiam beati Petri et nostram tibi ecclesiam Sancti Michelis de Oliueto conferrent. Idem uero conuentus, tam per suas litteras, quam etiam per monachos ad nostram presentiam destinatos, asseuerauere constanter, quod prefatus abbas, de communi fratrum consilio, ad usus infirmorum, eamdem  ecclesiam duxerat irreuocabiliter conferendam, quam petebant humiliter ab eorum usibus minime subtrahi, cum absque ipsius redditibus non ualeant infirmis fratribus necessaria ministrari. Abbas autem per suas nobis litteras intimauit, quod nostram nolens offensam incurrere, nostris paratus erat obedire mandatis. Ne igitur remaneat penitus imperfectum quod de te sedes duxit apostolica inchoandum, neue quod infirmorum usibus deliberatione prouida, communique fratrum consilio, fuerat deputatum, contingeret improuide reuocari, tam tibi quam ipsi conuentui, paterna sollicitudine taliter duximus prouidendum, quod de prouentibus ipsius ecclesie annis  singulis, in festo Sancti Michelis in Septembri, in duodecim unciis auri prefati abbas et conuentus tibi prouidere procurent, donec tibi fuerit per eos in maiori beneficio ecclesiastico, uel equiualenti prouisum. Ad indicium autem huius nostre prouisionis, presentes litteras tibi duximus in testimonium concedendas. Nulli ergo . . . hanc paginam nostre prouisionis.

Datum Laterani, u Kal. Martii.



XIII. EPISCOPO MUTINENSI  . Mandat, ut Cremonenses, ob curtes Guastalle et Luciarie, de quibus cum monasterio Sancti Sixti Cremonensi litem mouerant, publice excommunicati denuntientur; ciuitas Cremonensis ecclesiastico interdicto subdatur, et contumaces presbyteri ab officiis ei beneficiis amoueantur. 


Qualiter in causa, que inter monasterium Sancti Sixti et Cremonenses, super curtibus Guastalle et Luciarie mota fuerat, sit processum, tua fraternitas non ignorat, cui fuit per sedem apostolicam delegata. Cum ergo Cremonenses in sua contumacia perseuerent, latas in potestates, consules et consiliarios excommunicationis, et ciuitatem interdicti, sententias contemnentes, fraternitati tue per apostolica scripta mandamus atque precipimus, quatenus potestatem, consules et consiliarios antedictos, singulis diebus Dominicis et festiuis, pulsatis campanis et candelis accensis, usque ad satisfactionem condignam, excommunicatos publice ac solemniter  nunties, et mandes a uicinis omnibus, tam in mercimoniis quam aliis, arctius euitari, sub interminatione anathematis inhibens, ne aliqua ciuitatum ullum de predictis excommunicatis in potestatem assumat, uel assumptum audeat retinere; ciuitatem etiam Cremonensem denunties suppositam interdicto. Quia uero Ioannes, presbyter in maiori ecclesia . . . Prepositus quoque sancte Lucie . . . sancti Apollinaris . . . sancti Michelis . . . sancti Pauli, et . . . sancti Saluatoris, presbyteri, post sententiam interdicti publice presumpserunt in Ecclesiis suis celebrare diuina, uolumus, et sub eadem tibi districtione mandamus, ut tam eos quam archipresbyterum, et . . . archidiaconum Cremonenses, qui auctoritatem huic temeritati prestitisse dicuntur, si res ita se habet,  ab omni officio et beneficio, sublato appellationis obstaculo, suspendere non postponas, et cogas per censuram ecclesiasticam, cum litteris tuis rei seriem continentibus ad nos uenire suspensos. Ne autem ius monasterii memorati per defectum testium ualeat deperire, uolumus et mandamus, ut testes senes et  ualetudinarios, quos dilectus filius . . . abbas Sancti Sisti, duxerit producendos, omni occasione appellalatione et excusatione cessantibus, recipias, et depositiones eorum in scriptis per manum publicam redigere non postponas, et eos, si se gratia, odio uel timore subtraxerint, ad perhibendum testimonium ueritati, per censuram ecclesiasticam, appellatione remota, compellas.

Datum Laterani, II Kal. Martii.



XIu. COMITISSAE uIROMANDENSI Gratiose requirit ab ea, que ius patronatus habebat, unam prebendam primo uacaturam, quam ex gratia recognoscit, licet de sua potestate disponere possit. 

Sicut preces tuas apud nos credis et speras paternum  inuenire fauorem, sic credimus et speramus quod nostre, nec immerito, apud te deuotionem inueniant filialem. Rogamus igitur nobilitatem tuam, monemus attentius et hortamur, per apostolica tibi scripta mandantes, quatenus prebendam, si qua uacat ad presens, uel primo uacaturam in ecclesia Sancti Quintini, in qua ius patronatus habere dignosceris, nostre donationi facias reseruari, persone idonee conferendam, de tuis partibus oriunde. Quod licet de plenitudine potestatis, quam nobis Dominus in Beato Petro concessit, possemus facere per nos ipsos, tue tamen nobilitati deferre uolentes, maluimus apud te quod intendimus precibus obtinere, quam apostolica nunc exsequi potestate.  Sic autem uelis precum nostrarum primitias exaudire, quod apud nobilitatem tuam non uideamus sustinere repulsam.

Datum Laterani.

Scriptum est super hoc. . . . decano, et capitulo Sancti Quintini, in eumdem fere modum, ut supra, usque in finem. Ideoque discretioni uestre per apostolica scripta precipiendo mandamus, quatenus ad prebendam, si qua in ecclesia uestra uacat ad presens, uel primo uacaturam, nullum in canonicum recipere presumatis, nisi cui eam duxerimus conferendam.

Datum Laterani. . . . . anno sexto.



Xu  . POLINIANENSI  EPISCOPO. Mandat ut cognoscat de stipulatione quadam, an sit contra canones. 


Ad nostram noueris audientiam peruenisse, quod, cum R . . . . Laicus de Mar.  mutuum recipere uoluisset . . . . . creditor Tranensis dieceseos, ne per  canonem contra usurarios editum posset in posterum conueniri, domos et oliuas ipsius recepit ab eo titulo emptionis, cum reuera contractus usurarius ageretur, quod patet ex eo quod creditor, sicut publicum continet instrumentum, debitori promisit, quod, quandocunque a septennio usque ad nouennium daret ei sexaginta uncias Tarenorum, que uix dimidiam iusti pretii contingebant, domos ei restitueret et oliuas. Quia igitur frans et dolus cuiquam patrocinari non debent, fraternitati tue per apostolica scripta mandamus, quatenus, si res ita se habet, instrumento conditionis confecto in fraudem canonis promulgati contra usurarios non obstante, predictum M . . . . ad restituendum domos et oliuas predictas ei, ad quem debent hereditario iure deuolui,  cum debitor uiam sit uniuerse carnis ingressus, per penam in Lateranensi concilio contra usurarios promulgatam, appellatione remota, compellas.

Datum Laterani, Iu Non. Martii



XuI  . ARCHIEPISCOPIS, EPISCOPIS, ET ECCLESIARUM PRAELATIS ET UNIuERSIS CLERICIS PER SARDINIAM CONSTITUTIS. Indulget ne cogantur extra Sardiniam per litteras apostolice sedis respondere, nisi aliter caueatur. 

Licet quod legalis sancit auctoritas, ut quis in sua debeat prouincia conueniri, apostolice non preiudicet potestati, quominus controuersias subiectorum,  et quibus, et ubi uoluerint, ualeat delegare, sic tamen apostolica sedes auctoritatem propriam moderatur, ut plus quod expedit quam quod licet attendens, potentiam suam publice utilitati conformet, ibique causas, que fuerint ad ipsam delate, deleget, ubi sine partium poterunt grauamine pertractari. Eapropter, uestris precibus annuentes, auctoritate uobis presentium indulgemus, ut non cogamini per litteras apostolice sedis extra Sardiniam respondere, nisi de hac fecerint indulgentia mentionem. Nulli ergo . . . hanc paginam nostre concessionis, etc.

Datum Laterani, u Id. Martii.



XuII. ARCHIEPISCOPIS ET EPISCOPIS, IN SARDINIA CONSTITUTIS. Iubet, ut interfectores episcopi Plauacensis et aliorum publice excommunicatos denuntient, nec in Sardinia commorari patiantur  . 


Quoniam impunitas criminis incentionem generat delinquendi, uestre potest negligentie imputari, quod sicut accepimus, in Sardinia scelus nefarium usque adeo inoleuit, ut ductum sit in consuetudinem, uobis tacentibus frequenter, cum passim iam in partibus illis ecclesiastici uiri mactentur, nec his  parcat etiam iniquitas presumptorum, qui eius uices exercent in terris, qui parcit semper et miseretur in celis. Sane, cum in partibus illis, bone memorie . . . . . Plauacensis episcopus . . . . . abbas de Sergo, et . . . . . . Camaldulensis prioris uicarius, fuerint nequiter interfecti, uos, quod dolentes referimus, tanquam canes muti non ualentes latrare, nichil in eos, sicut dicitur, statuistis. Quia uero tante temeritatis excessum dissimulare nec uolumus nec debemus, fraternitati uestre per apostolica scripta mandamus, et districte precipimus, quatenus eos, qui talia presumpserunt, singulis diebus Dominicis et festiuis, pulsatis campanis et candelis accensis, excommunicatos publice nuntietis, et mandetis ab omnibus arctius euitari, donec apostolico se conspectui presentauerint  absoluendi. Nobiles uiros iudices Sardinie per censuram ecclesiasticam compellentes, ut eos ad satisfaciendum iuxta formam canonicam tradita sibi potestate compellant, nec permittant, donec satisfecerint competenter, huiusmodi sceleratos in suo iudicatu, si ab alio iudicatu se transferant, commorari; in quacunque autem ciuitate, uilla, uel oppido huiusmodi moram fecerint homicide, quandiu presentes fuerint, diuina prohibeatis officia celebrari. Illos uero, qui manus in clericos iniecerint uiolentas, secundum prescriptam formam excommunicatos publice nuntietis. Similiter de cetero processuri, si, quod absit! simile quid contingat.

Datum Laterani, uI Id. Martii.



XuIII. PISANO ARCHIEPISCOPO  , ET SUFFRAGANEIS EIUS. Significat se recepisse sub apostolice sedis protectione iudicem Turritanum. 


Nobilis uiri . . . . . . iudicis Turritani, deuotio promeretur, ut, in quantum honeste possumus, fauorem ei apostolicum impendamus. Cum ergo ipsum . . . . . filium et terram ipsius, cum omnibus bonis suis, sub protectione sedis apostolice duxerimus admittendum, fraternitatem uestram monemus et exhortamur attentius et per apostolica uobis scripta precipimus, quatenus ipsam terram et homines eius, ob reuerentiam apostolice sedis et nostram, in iure suo manutenere ac defendere, et ab iniquorum conatibus, quantum pastoralis officii grauitas patitur, tueri  curetis; parochianos uestros ab ipsius et terre sue infestatione per censuram ecclesiasticam, appellatione postposita, compescentes, nec permittentes eum ab ipsis, quantum in uobis fuerit, indebite molestari.

Datum Laterani, ut supra.



XIX. ABBATI DOLENSI  ; E. SUBDIACONO PAPAE, PRIORI DE LEPROSO. Ut non obstante episcopi Niuernensis morte, prebendam in ecclesia Niuernensi P. nepoti archiepiscopi Turritani, iuxta tenorem mandati apostolici de hoc ad dictum episcopum Niuernensem directi, faciant assignari. 


Bone memorie . . . . . episcopo  , et dilectis filiis, capitulo Niuernensibus, scripsisse recolimus, ut dilectum filium, P . . . . . nepotem uenerabilis fratris nostri . . . . archiepiscopi Turritani  , in possessionem prebende uacantis, quondam nostre donationi seruate, obtentu B . . . de Sancto Porciano, qui uiam est uniuerse carnis ingressus, inducere procurarent,  uobis super hoc exsecutoribus assignatis eidem. Unde, prefatis canonicis precipiendo mandauimus, ut, non obstante quod predictus episcopus Niuernensis interim fuit ab hac luce subtractus, mandatum apostolicum exsequi non postponant. Quocirca, discretioni uestre per apostolica scripta districte precipiendo mandamus, quatenus, si canonici memorati mandatum nostrum neglexerint adimplere, uos in ipso negotio, nullius contradictione uel appellatione obstante, iuxta tenorem prioris mandati procedere non tardetis; contradictores districtione ecclesiastica compescentes. Quod si non ambo . . . alter uestrum, etc.

Datum Laterani, u Id. Maii  , anno sexto.



XX. EIDEM. De argumento simili, in furorem L. in ecclesia Liniacensi. 


Dilectus filius, G. [al. I.] de Pertico, decanus Beati Martini Turonensis, ad quem ecclesie Liniacensis pertinere dicitur donatio prebendarum, quandam prebendam ibi uacantem dilecto filio, L. nepoti uenerabilis fratris nostri, B . . , archiepiscopi Turritani, concessit, litteras ei super hoc conferens proprio sigillo signatas. Unde, dilectis filiis . . . . Preposito et capitulo eiusdem ecclesie, per apostolica scripta precipiendo mandauimus, ut, quod ab ipso decano super hoc prouide factum est ratum et firmum  habentes, ipsum L. uel magistrum P. de uico ipsius nomine, in canonicum recipiant et in fratrem, uacantem prebendam ab ipso decano collatam cum integritate soluentes eidem, stallumque sibi in choro et locum in capitulo non differant assignare, non  obstante quod in choro B. Martini debet primitus installari, cum illuc propter guerrarum tumultus ire non possit. Quocirca, discretioni uestre per apostolica scripta firmiter precipiendo mandamus, quatenus, si ipsi quod mandauimus neglexerint adimplere, uos super hoc, remoto appellationis obstaculo, mandatum apostolicum exsequi non tardetis, contradictores, etc., ut supra.

Datum ut supra.



XXI. ABBATI ET FRATRIBUS SANCTAE MARIAE FORIS PORTAM, FAuENTINIS  . Recipiuntur sub protectione. Priuilegia confirmantur. 

Solet annuere, etc., usque assensu, monasterium  uestrum, cum omnibus bonis que inpresentiarum rationabiliter possidet, aut in futurum iustis modis, Deo propitio, poterit adipisci, sub beati Petri et nostra protectione suscipimus. Specialiter autem plebes Sancte Reparate et Sancti Andree, cum consuetis portionibus decimarum, primitiarum et oblationum; capellam Sancti Andree in Lacuna; ecclesias Sancte Marie in Nocareto, Sancte Marie in Casanico, Sancti Martini in Fundo Rasonis, Sancti Laurentii in Manzanico, Sancti Michelis in Bacagnano, Sancti Georgii, Sancte Marie in Campora, Sancte Marie de Casale, Sancte Marie in uezano, Sancte Felicitatis in Mucello, Sancti Blasii Rauennatis, Sancte Marie in Runcis, Sancte Apollinaris, Sancte Marie in Andecimo, cum omnibus possessionibus  et pertinentiis earum; Massam Ambroniacam, que dicitur Populanum, Massam in alpe Casalia, cum possessionibus earumque pertinentiis; curtem de Cuturn. cum pertinentiis suis, uillas, uidelicet, de Adilian. et de Nocareto, de Rosan. Huminis, de Mintignano, de Mitian. de uiulo, de Capezan., cum omnibus possessionibus et pertinentiis earum; Castella, uidelicet, uarnellum et Andecimum, cum pertinentiis suis; fundos, scilicet Galiani de Casanola, de Lacuna uiridi, de Sidero, de Albareto, de Loreto, de ualle Appiolis, et de uicelo, cum omnibus pertinentiis suis, et quidquid iuris habetis in fundo de uincareto; sicut ea omnia iuste ac pacifice possidetis, uobis, et per uos eidem  monasterio auctoritate apostolica confirmamus, et presentis scripti patrocinio communimus. Ad hec, rationabiles consuetudines et antiquas in monasterio uestro pacifice hactenus obseruatas, uobis et eidem monasterio auctoritate apostolica confirmamus, districtius  inhibentes, ne quis uos audeat contra eas indebite molestare. Preterea, presentium uobis auctoritate concedimus, ut aliquem uirum idoneum monasterio uestro economum statuatis, qui monasterii causas tractet, et, ubi opus fuerit, prestet calumnie iuramentum. Nulli ergo omnino hominum . . . hanc paginam nostre protectionis, confirmationis, inhibitionis et concessionis infringere, etc.

Datum Laterani, u Id. Martii, pontificatus anno sexto.



XXII. EISDEM. Mandat, ut bona monasterii in emphyteusim locata iuxta emphyteuseos leges, ad monasterium reuertantur  . 


Proposuisti nobis, fili abbas, in nostra presentia constitutus, quod cum ecclesia tua multas in emphyteusim possessiones locauerit, et is, qui taliter illas recepit, eidem ecclesie uelit dimittere, pro suorum remedio peccatorum, ut finito tempore ad ecclesiam reuertantur, nepotes uel propinqui eius, illas inuadunt, et quandiu aliquis fuerit de progenie illa superstes, easdem possessiones reuerti ad ecclesiam non permittunt. Nos igitur, grauamini Ecclesie tue paterna uolentes sollicitudine prouidere, auctoritate presentium inhibemus, ut nulli liceat occasione constitutionis ipsius, quam, utpote factam contra canonicas sanctiones irritam reputamus, possessiones eiusdem ecclesie detinere, sed libere ad  ipsam ecclesiam prout ad eam pertinent reuertantur. Statuentes, ut si illi, qui possessiones aliquas a tua ecclesia taliter receperunt, ipsi uoluerint ecclesie derelinquere, uel in ultima uoluntate legare, liberam habeant potestatem. Nulli ergo . . . hanc paginam nostre constitutionis et inhibitionis infringere, etc.

Dat. Laterani, Kal. Martii.



XXIII. ABBATI  ET MONACHIS SANCTI GERMANI AUTISSIODORENSIS. Indulget eis, ut tempore interdicti defunctos fratres cum certis honoribus sepelire possent. 

Deuotionis uestre merita promerentur, ut in quibus honeste possumus fauorem uobis apostolicum impendamus.  uestris igitur precibus annuentes, auctoritate uobis presentium indulgemus, ut, si aliquis uestrum, uel successorum uestrorum, tempore obierit interdicti, ad eius exsequias die depositionis ipsius campanam unicam tunc pulsetis, ita quod nec multum sit interuallum, nec pulsatio sit prolixa,  cum hoc ipsum in Autissiodorensi ciuitate monasterio Sancti Iuliani per diecesanum episcopum sit indultum, et id ipsum cathedralis sedes obseruet. Nulli ergo, etc.

Dat. Laterani, XII Kal. Aprilis, anno sexto.



XXIu  . NOBILI uIRO W., MEGANIPPANO SERuIAE. Monet ut ad catholicam fidem redeat, et obedientiam, ac reuerentiam pontificis uice archiepiscopo Colocensi exhibeat. 

Mediator Dei et hominum, Deus homo, Christus iehsu , apostolice sedis primatum in beato Petro apostolorum principe stabiliuit, qui et ante passionem suam inquit ad ipsum: Tu es Petrus,  et super hanc petram edificabo Ecclesiam meam, et quodcunque ligaueris super terram erit ligatum et in celis, et quodcunque solueris super terram, erit solutum et in celis . Et circa passionem suam dixit eidem: Simon, Satanas expetiuit uos ut cribraret sicut triticum; sed ego pro te rogaui ut non deficiat fides tua, et tu aliquando conuersus confirma fratres tuos . Et, post passionem suam, uocabulo tertio repetito precepit: Simon Ioannis, diligis me plus his? Pasce oues meas ; non distinguens inter has oues et illas, ut ab ouili Christi se sciat esse penitus alienum, qui beatum Petrum recusat habere pastorem, et qui claues eius contemnit, ipse sibi regni celestis ianuam intercludit, nec Satane potest cribrum effugere, qui per  eum renuit in fide catholica confirmari. Nos igitur, qui, licet indigni, beato Petro successimus in apostolatus officio, per quod facti sumus sapientibus et insipientibus debitores, de tua salute solliciti, decreuimus te per uenerabilem fratrem nostrum, I . . . Colocensem archiepiscopum, uirum utique litteratum, prouidum et honestum, cui uices nostras in hac parte commisimus, uisitare; quatenus te, corpore quidem a nobis remotum, sed mente propinquum, in orthodoxa fide confirmet, et a te, nomine nostro, spiritualem obedientiam et reuerentiam recipiens corporalem, ad apostolicum ouile reducat, in quo post Christum, precipuum et primum pastorem, beatus Petrus secundarius et secundus pastor existit. Monemus igitur nobilitatem tuam attente et  hortamur, per apostolica scripta mandantes, quatenus prefatum archiepiscopum uice nostra benigne recipias et honores, eiusque salubria monita et mandata studeas humiliter adimplere, ut sic in arca receptus diluuium non incurras, et nos ad honorem et profectum tuum debeamus efficaciter aspirare.

 Dat. Laterani, XI  Kal. Aprilis.

In eumdem modum scriptum est archiepiscopis, episcopis et baronibus per Seruiam constitutis.



XXu  . COLOCENSI ARCHIEPISCOPO. De eodem argumento. 

Mediator Dei, etc., in eumdem modum usque debitores, de salute nobilis uiri, W . . . Meganippani Seruie, et tam prelatorum ecclesie quam nobilium terre, imo et omnium morantium in Seruia, solliciti, per te ipsos decreuimus uisitare. Ideoque fraternitati tue, de qua plenam fiduciam obtinemus, in hoc uices nostras auctoritate presentium  committentes, per apostolica tibi scripta mandamus, quatenus accedens personaliter in Seruiam, Meganippanum ipsum, prelatos et nobiles uniuersos, in orthodoxa fide confirmes, et ab eis iuratoriam recipias cautionem, quod nobis et successoribus nostris, sancteque Romane apostolice sedi, bona fide curabunt de cetero in spiritualibus obedire, recipiensque ab eis reuerentiam corporalem, illos, auctoritate nostra suffultus, et obedientie uinculo, quo uidebantur patriarche Constantinopolitano teneri, denunties penitus absolutos, quia, cum ipse debitam nobis obedientiam non impendat, nec ipsi demeritam sibi tenentur reuerentiam exhibere.

Datum Laterani, ut supra.

Scriptum est super hoc regi Ungarorum illustri.



XXuI  . PRIORI  SANCTI GREGORII SPOLETANI. Mandat, ut que fuerant L. et fratribus eius ob furti suspicionem ablata, eis restituantur. 


[Significantibus u . . . laico, et fratribus eius, ad nostram noueris audientiam peruenisse, quod, cum quidam eos super furti crimine accusaret, cum eo preter terre consuetudinem coacti sunt inire duellum, in quo, aliis peccatis suis prepedientibus, ceciderunt, propter quod, post appellationem ad nos interpositam, per consules Spoletanos bonis fuerunt propriis spoliati; nunc uero furtum apud alios est inuentum, et quod ipsi fuerint innocentes, faciente  Domino, reuelatum; unde consulibus ipsis dedimus in mandatis, ut ablata eis restituant uniuersa.] Ideoque discretioni tue per apostolica scripta mandamus, quatenus, si ipsi mandatum nostrum neglexerint adimplere, tu partibus conuocatis . . . , quod iustum fuerit, appellatione remota, faciens . . . , per censuram ecclesiasticam.

Datum Laterani, ut supra.



XXuII. B. ARCHIEPISCOPO TURRITANO. Committit, ut Turritanus iudex, qui cum penitentie signis decessit, ueritate cognita absoluatur, et ecclesiastice sepulture tradatur.


Ex parte dilecti filii nostri nobilis uiri . . . iudicis Turritani, fuit propositum coram nobis, quod cum Pisani quamdam Turritanam prouinciam inuasissent, tunc fratri eidem iudici Turritano quam plurima damna grauia intulerunt. Cumque postmodum cum eis componere uoluisset, illi sub spe pacis et confederationis pretextu, castrum de Monte Cossiano, contra iuramentum proprium uenientes, inuadere presumpserunt; et ablatis omnibus bonis eius . . . uxorem  ipsius in Kalarim duxere captiuam, ubi, sicut Domino placuit, exspirauit. Insuper, nobilis uir . . . . Kalaritanus iudex, ad cuius manus deuenerat castrum ipsum, predictum iudicem grauiter molestabat. Cumque postmodum uenerabilis frater noster, Pisanus archiepiscopus  , in Sardiniam accessisset, ut discordantes ad concordiam reuocaret, a Kalaritano iudice castrum ipsum, et a iudice Turritano quedam alia pignora, in manu sua de partium uoluntate precepit. Sed antequam procederetur ad pacem, idem Turritanus castrum memoratum inuasit, quod quia restituere noluit archiepiscopo repetenti, ille in eum excommunicationis sententiam promulgauit. Ceterum post aliquantulum temporis spatium idem iudex Turritanus in lecto egritudinis  constitutus; ut penitentiam acciperet de commissis et absolutionis beneficium obtineret, bone memorie Turritanum archiepiscopum, predecessorem tuum, et . . . . . Surranum episcopum, ad suam fecit presentiam euocari; sed antequam optatam eorum copiam habuisset, uiam fuit uniuerse carnis ingressus, et extra cemeterium ecclesie tumulatus. Quia uero nobis non constat de premissis, fraternitati tue per apostolica scripta mandamus, quatenus inquiras super iis diligentius ueritatem, et si tibi constiterit quod in eo penitentie signa precesserint, cum ex hoc credendus sit apud Dominum absolutus, ut Ecclesia iudicio diuino concordet, defuncto, cum penitentiali psalmo, oratione solita,  et aspersione aque benedicte, a fratre ipsius condigna satisfactione recepta, beneficium absolutionis impendas; sicque illi poteris sepulturam ecclesiasticam exhihere; prouisurus attentius, ut constitutionem, quam super hoc olim de consilio fratrum nostrorum edidimus, diligenter obserues.

Datum.



XXuIII. NOBILI uIRO . . . . . IUDICI TURRITANO. Ne cogat laicos et ecclesiasticos prouincie Turritane soluere Pisanis quecunque ab eis postulauerint.


Ad nostram noueris audientiam peruenisse, iurasse te olim ad instantiam Pisanorum, ut si quando eorum aliquis super debito quolibet, uel bullatas litteras, uel publicum exhibuerit instrumentum extunc infra uiginti dies ei satisfieri facias, iuxta quod instrumentum continet quod inducit. Tu igitur, timens ne contra huiusmodi uenias iuramentum, non solum laicos, sed clericos, et ecclesias, et uenerabiles fratres et cepiscopos nostros, in Turritana prouincia constitutos, iuris ordine pretermisso, compellis Pisanis soluere quecunque ab eis duxerint  postulanda, dum tamen super hoc, uel litteras sigillatas, uel publicum exhibeant instrumentum; sicque contingit ut et multa indebita, et quedam credita, bis uel ter, cum usuris grauissimis exsoluantur. Cum igitur per huiusmodi iuramentum tibi nichil penitus accreuerit potestatis, nec Pisani potuerint clericos aut ecclesias tue subiicere ditioni, ut coram te debeant contra ius canonicum conueniri, nobilitatem tuam monemus et exhortamur attentius, et per apostolica scripta tibi mandamus, quatenus occasione huiusmodi uiros ecclesiasticos de cetero non molestes, ne dum uis placare Pisanos Deum offendas, et incurras apostolice sedis offensam, que hoc non posset equanimiter tolerare.

Datum.



XXIX  . NOBILIBUS uIRIS . . . . . . TURRITANO, CALARITANO ET . . . ARBORENSI  IUDICIBUS. Precipit ut que mandauerit Turritanus archiepiscopus efficere curent.


[Quanto Sardinia specialius ad Romanam Ecclesiam noscitur pertinere, utpote cui tam in spiritualibus quam temporalibus est subiecta, tanto propensius recauere uolumus et debemus, ne quid attentetur in ea per quod et status perturbetur ipsius, et Dominus grauiter offendatur.] Sane, cum diutius in se ipsa diuisa, et hostes ceteros exterius perpessa fuerit, et familiares interius inimicos, satisque iam sit meminisse malorum, ad tollenda ea que scandalum generant, et plantanda que pacis pariunt incrementum,  diligentiam impendere tenemur sollicitam, et sollicitudinem diligentem. uerum, quia id non possumus personaliter, adimplere uenerabili fratri nostro . . . . . . . Turritano archiepiscopo, cuius honestatem et prudentiam sumus in multis experti, de ipsius discretione confisi, duximus committendas. [Monemus igitur nobilitatem uestram, et exhortamur attentius, et per apostolica uobis scripta precipiendo mandamus quatenus ipsum ob reuerentiam apostolice  sedis et nostram recipientes humiliter, et honorifice pertractantes, que super iudicatibus Gallurensi et Arboree, et nobili muliere . . . . . . . filia quondam iudicis Gallurensis, tradenda nuptui cum ad nubiles annos peruenerit, et aliis, uobis ex parte nostra proponet, cum super omnibus plene nostram nouerit uoluntatem, credere ac efficere procuretis; ita quod deuotionem uestram in hoc plenius cognoscamus, et per ipsius sollicitudinem toti prouincie pax proueniat exoptata.

Datum.



XXX  . NOBILIBUS uIRIS IUDICIBUS SARDINIAE. Ut archiepiscopo Turritano pontificis nomine fidei iuramentum exhibeant.


uestra nobilitas non ignorat qualiter Sardinia sedi apostolice temporaliter etiam sit subiecta, propter quod antecessores uestri predecessoribus nostris fidelitatem consueuerant exhibere. Ne igitur ius Ecclesie Romane negligere uideamur, qui aliis etiam in sua iustitia consueuimus prouidere, nobilitati uestre per apostolica scripta mandamus atque precipimus, quatenus in manus uenerabilis fratris nostri . . . . . . archiepiscopi Turritani, de cuius prudentia et honestate plenam fiduciam obtinemus, et quem ad hoc duximus deputandum, nobis, successoribus nostris, et Ecclesie Romane, sub ea forma quam uobis sub bulla nostra mittimus interclusam,  fidelitatis iuramenta prestetis, mandatum apostolicum taliter impleturi, quod ad honorem uestrum intendere merito teneamur. Alioquin sententiam, quam tulerit in rebelles, ratam habebimus et faciemus inuiolabiliter obseruari.

Datum.



XXXI  ARCHIEPISCOPIS, ET EPISCOPIS, ET ALIIS ECCLESIARUM PRAELATIS, ET NOBILIBUS uIRIS IUDICIBUS, ET ALIIS IN SARDINIA CONSTITUTIS. Ut censum Ecclesie Romane persoluant. 

Quanto de feruore fidei et deuotionis constantia uenerabilis fratris nostri . . . . . archiepiscopi Turritani,  pleniorem fiduciam obtinemus, tanto ei apostolice sedis negotia confidentius committimus exsequenda. Ideoque uniuersitati uestre per apostolica scripta mandamus atque precipimus, quatenus de censu, quem Ecclesie Romane debetis, ei curetis sine difficultate qualibet respondere, ita quod ex hoc deuotionem uestram commendare merito debeamus. Alioquin, etc.

Datum Laterani.



XXXII  . EPISCOPO PARISIENSI, ABBATI SANCTAE GENOuEFAE, EORUMQUE CAPITULIS. Confirmatio concordie inter ipsos inite. 


Cum inter uos super iure parochiali in parochia de Monte, super capella Sancte Genouefe sita in ciuitate Parisiensi, et super procurationibus quas tu, frater episcope, in parochialibus ecclesiis tue dieceseos, ad predictam ecclesiam Sancte Genouefe de Monte spectantibus, requirebas, fuisset questio diutius agitata, et post labores uarios et expensas multiplices, quas propter hoc sustinuistis, utrinque mediantibus bonis uiris, salua tamen apostolice sedis reuerentia, amicabili fuerit compositione sopita,  tandem uobis humiliter postulantibus, ut eidem compositioni, uobis et ecclesiis uestris necessarie, manum nostre confirmationis apponere dignaremur, dilectis filiis . . . abbati Sancte Columbe Senonensis, et I. magistro scholarum Aurelianensium, nostris dedimus litteris in mandatis, ut, si compositionem ipsam sine prauitate prouide factam cognoscerent, et hinc inde sponte receptam, nec in preiudicium apostolice sedis, ad quam ecclesia Sancte Genouefe nullo mediante pertinere dignoscitur, redundaret, uice nostra eam auctoritate apostolica confirmarent, id nobis postmodum per suas litteras intimantes, ut et nos confirmaremus eamdem, cum essemus plenius per eorum relationem  instructi. Qui, sicut obedientie filii, legitime in commisso sibi negotio procedentes, forma compositionis eiusdem et priuilegiis ecclesie Sancte Genouefe diligenter inspectis, compositionem ipsam inuenientes secundum quod premisimus factam et hinc inde receptam, eam auctoritate nostra confirmare curarunt, sicut in eorum litteris plenius perspeximus contineri. Unde, pari desiderio et unanimi uoluntate nobis humiliter supplicastis, ut eidem compositioni manum confirmationis nostre, de benignitate sedis apostolice, apponere dignaremur. Nos igitur, quod per delegatos eosdem secundum formam mandati nostri factum est ratum et firmum habentes, sepedictam compositionem, sicut sine prauitate prouide facta est, et a uobis sponte recepta,  et in scriptis authenticis exinde confectis plenius continetur, auctoritate apostolica confirmamus, etc. Nulli ergo, etc.

Datum Laterani, uII Kalendas Aprilis, anno sexto.



XXXIII. CONSULIBUS ET POPULO IANI  De solutione census. 

Solet annuere, etc., in modum protectionis. Ad  indicium autem, quod de patrimonio beati Petri et nostro domanio existatis, duos solidos affortiatorum annuatim de singulis domibus, nomine census, nostre camere persoluetis. Nulli ergo, etc.

Datum Laterani, uII Kal. Aprilis



XXXIu. DECANO BEATAE MARIAE MEDII MONASTERII  , ET ARCHIDIACONO, BITURICENSIBUS. Mandat ut faciant iustitiam cuidam clerico, super quadam consuetudine in diocesi Bituricensi, ne cuiquam patrimonium suum uendere liceat, nisi tali qui sit ei propinquior in linea parentele. 

Ex relatione dilecti filii, magistri O . . . Mainel, canonici Beate Marie de Salis Bituricensis, accepimus  quod, cum consuetudo in Bituricensi diecesi habeatur, ne cuiquam patrimonium suum uendere liceat nisi tali qui sit ei propinquior in linea parentele, si forte sufficiat ad emendum, B . . . . quondam auunculus eius, portionem hereditatis sue P . . . militi, Bituricensis dieceseos, presumpsit uendere in ipsius preiudicium et grauamen, cum et ipse iusto pretio emisset eamdem, si fuisset ab eo super hoc requisitus. Quia uero prefatus clericus non iuri ciuili, sed prouinciali consuetudini, uolens inniti, postulauit a nobis sibi iustitiam exhiberi, discretioni uestre per apostolica scripta mandamus, quatenus partibus conuocatis, etc., quod iustum fuerit . . . facientes . . firmiter obseruari. Nullis litteris, etc.

Datum Laterani, uII Kal. Aprilis, anno sexto



XXXu. ABBATI SANCTI IULIANI, MAIORI ARCHIDIACONO, TURONENSIBUS. Sententiam, a I. magistro scholarum Aurelianensium, ad hoc a papa delegato, in causa electionis prioratus Graciacensis latam, auctoritate apostolica confirmat  .


Cum olim inter dilectos filios magistrum P . . . de uico, et A . . . Archenaud, super electione uel nominatione prioratus Graciacensis questio uerteretur, ipsis apud sedem apostolicam constitutis, quoniam de meritis cause nobis constare non poterat, eam dilecto filio I . . . magistro scholarum Aurelianensium, sub certa forma, de assensu partium duximus committendam. Ipse uero, mandato nostro recepto,  partes ad presentiam suam Parisius conuocauit, et proposito coram eo negotio examinato diligenter, et plene discusso postquam per depositiones testium solemniter publicatas, et partium instrumenta, decretum etiam electionis canonicorum subscriptionibus roboratum, et alias rationes, de singulis habuit notitiam pleniorem, utraque parte presente, ac sententiam instantius postulante, habito multorum Parisius iura docentium, et aliorum prudentum consilio, electionem uel nominationem factam de  ipso A . . . in prefata ecclesia reprobauit certis de causis, et quatenus processerat de facto cassauit, electionem uero magistri P. approbauit auctoritate nostra et canonicam iudicauit, deditque capitulo Beati Austregisili Bituricensi, ad quod prefata Ecclesia pertinet, in mandatis, ut, non obstante decani  absentia, qui Bononie morabatur, electionem magistri P. quam ipse approbauerat confirmaret; alioquin ipse id auctoritate rescripti apostoloci adimpleret. Contradictores etiam excommunicationi subiecit, iuxta nostrarum continentiam litterarum, iniungens auctoritate nostra dilecto filio, R . . . Bituricensi archipresbytero, et R . . . archidiacono Borbonensi, ut ad premissam ecclesiam Beati Austregisili accedentes, ipsius capitulum, ut pareret late  sententie efficaciter inducere procurarent, contradictorum et rebellium nomina, si qui essent, et processum sibi negotii rescripturi; qui sepius illuc euntes, omnes preter ipsum A. inuenere concordes late pro magistro P. sententie sponte parentes, canonicos insuper Graciacenses in hoc reperere unanimes, illos etiam, qui prius sibi fuerant aduersati, quemadmodum suis etiam litteris fideliter rescripsere. Dictus uero A. sepius requisitus et monitus, ipsi magistro P. contumaciter se opponit. Unde, cum inciderit in latam, secundum formam rescripti nostri, excommunicationis sententiam in rebelles, eum excommunicatum publice nuntiauit, et fecit per alios nuntiari ab omnibus euitandum; sepedictum  uero magistrum ad predictam remisit Graciacensem ecclesiam confirmatum, sicut a nobis receperat in mandatis, ubi concorditer et unanimiter est receptus, sicut capitulum nobis litteris patentibus  intimauit. Cum igitur de premissis delegatus idem nos litteris suis curauit reddere certiores, nos, quod ab eo tam prouide factum est obtinere uolentes debitam firmitatem, per apostolica uobis scripta mandamus, quatenus tam diffinitiuam, uti iusta est, auctoritate nostra, per censuram ecclesiasticam firmiter obseruari, quam excommunicationis sententiam, sicut rationabiliter est prolata, usque ad satisfactionem debitam, appellatione postposita, faciatis.

Dat . . . . . an. sexto.



XXXuI  . . . . . . . . . . . . PRAENESTINO EPISCOPO  , APOSTOLICAE SEDIS LEGATO . . . . . . . . . DE CAPEMBACH  , ET . . . . . . . . DE SCELDE  ABBATIBUS, IN COLONIENSI ET MONASTERIENSI DIeCESIBUS CONSTITUTIS. Mandat ut idoneum ad preposituram ecclesie Coloniensis prefici curent. 


 [In causis que summi pontificis iudicio deciduntur, et ordo iuris et uigor equitatis est subtiliter obseruandus; cum in similibus casibus ceteri teneantur similiter iudicare, nisi forte cum aliquid, causa necessitatis et utilitatis inspecta, dispensatiue duxerit statuendum]. Dudum ergo maiore Coloniensis ecclesie prepositura uacante  , cum ad tractandum de substitutione prepositi canonici conuenissent in duas partes, eorum fuere uota diuisa; quibusdam sanctorum  apostolorum prepositum  , aliis autem prepositum Sancti Georgii  , ad preposituram eligentibus memoratam; missisque propter hoc nuntiis ad apostolicam sedem, de ipsorum assensu, ad dilectos  filios, A . . . de Lacu  , I . . . . de Claustro  , et I . . . de ualle Sancti Petri  in Herterbarch [al. Heisterback], abbates, sub ea forma commissio est obtenta, quod, auditis que preponerentur hinc inde, si de partium procederet uoluntate, diffinitiuam sententiam promulgarent, alioquin causam sufficienter instructam ad nostram remitterent audientiam, statuentes partibus terminum competentem, quo per se uel responsales idoneos ad apostolicam sedem accederent, sententiam recepture.

[Ipsi uero, mandatum apostolicum fideliter exsequi cupientes  , partes ad suam presentiam conuocarunt, receperunt testes hinc inde productos  , examinarunt eligentium conscientias, audierunt allegationes utrinque. Et quoniam prepositus Sancti  Georgii ipsorum sententie se tandem asseruit nolle stare, depositiones testium hinc inde receptas, et allegationes partis alterius, sub sigillis suis  ad sedem apostolicam destinarunt], partibus festum Beati Michelis, tunc proximo futurum, ueniendi ad sedem apostolicam terminum prefigentes, quem prepositus Sanctorum apostolorum, allegans quod terminus tam prolixus dispendium ecclesie generarat, ad festum Sancti Seruatii breuiauit. [Cumque nuntii prepositi Sanctorum Apostolorum ad nostram presentiam accessissent, prepositus Sancti Georgii nec uenit, nec misit idoneum responsalem]; sed uenerabilis frater noster  . . . . . . Coloniensis archiepiscopus eius absentiam excusauit, asserens  eum captum, arrepto itinere ad sedem apostolicam ueniendi, a nobili uiro, W., Iuliacensi comite, detineri. Nos autem, ne aliquid disponere in eius preiudicium uideremur, per dilectos filios . . . . . Prepositum Sancti Gereonis  , et B. concanonicum suum, mandauimus ad festum resurrectionis Dominice sub peremptorio partem utramque citari. Qui, sicut ex  litteris ipsorum accepimus, Sanctorum apostolorum prepositum uiua uoce, prepositum uero Sancti Georgii per litteras et nuntios, pariter citauerunt, qui, citatione recepta, se scripsit ad sedem apostolicam accessurum. uerum, cum nec ad terminum, nec ultra terminum, etiam per octo hebdomadas exspectatus, uenerit, uel miserit idoneum responsalem, eum reputauimus contumacem, eumdem in expensas legitimas parti condemnantes aduerse.

uisis igitur attestationibus, et [gestis iudicum diligenter inspectis, inuenimus, quod pro preposito sanctorum apostolorum auctoritas, pro preposito uero Sancti Georgii numerus eligentium, faciebat; cum primus, a quatuordecim tum personis, tum canonicis, qui alios tam etate quam dignitate ac ordine   precedebant; secundus uero, a uiginti quatuor fuisset electus.] Obiiciebatur autem preposito Sancti Georgii minor scientia, defectus etatis, et quod in minoribus erat ordinibus constitutus. Unde, cum prepositure illi esset archidiaconatus annexus, non erat ei dignitas conferenda, ratione cuius cogebatur infra prefixum a canonibus spatium in diaconum promoueri. Proponebatur autem pro altero, quod uir erat etate, scientia et moribus commendandus. Unde, meliori ducti zelo propter hoc electores ipsius in eum se confessi fuerant conuenisse, nec solum sui, sed quidam alterius etiam electores, eum prudentiorem esse, presertim in spiritualibus, asserebant, quamuis alium magis utilem,  maxime circa temporalia propter potentiam, fuerint protestati. [Cum autem allegationes pro eodem preposito Sancti Georgii coram iudicibus ipsis proposite, nobis non fuerint presentate, propter quod non potuimus per nos scire quid obiecerit, uel quid responderit ad obiecta, sicque causa remissa non fuerit ad nos sufficienter instructa, tunc  ad  diffinitiuam sententiam non duximus procedendum, sed decisionem ipsius cause dilectis filiis . . . . Sancti Gereonis, etc. . .  Sancti Seuerini prepositis Coloniensibus, etc. . . . decano Bunensi  duximus committendam, per apostolica scripta mandantes eisdem, quatenus  si uel esset notorium, uel per iam acta  constaret quod iam dictus prepositus Sancti Georgii, dum electionis tempore pateretur, uel in ordinibus, uel scientia, uel etate, defectum, qui eum iuxta sanctiones canonicas impediret ad huiusmodi officium promoueri, ei, sublato appellationis obstaculo  , non obstante illius absentia corporali, silentium imponentes, preposito sanctorum apostolorum preposituram adiudicarent eamdem, et eum in corporalem possessionem mittentes,  pacifica facerent possessione gaudere  . Alioquin, cum in eum non solum plures, sed due pene partes conuenerint, et, impedimentis cessantibus, presumi deberet  , quod eum elegerint bono zelo, prepositi sanctorum apostolorum electione, appellatione remota  , cassata, electionem confirmarent illius, et ei facerent preposituram assignari predictam, et de cetero tanquam preposito responderi.] Contradictores, monitione premissa, per censuram ecclesiasticam, appellatione postposita, compescentes. Quod si non omnes his exsequendis possent pariter interesse, duo eorum ea nichilominus adimplerent. Delegati uero partes ad suam presentiam citauerunt, coram quibus fuit pro iam dicto preposito Sancti Georgii allegatum, quod sub eorum non  tenebatur examine litigare, cum unus ipsorum aduersario suo esset proxima consanguinitate coniunctus, alius uero, concanonicus eius, nimia sibi familiaritate constrictus; unde, tanquam suspectos illos recusans, ad nostram audientiam prouocauit, recusationes huiusmodi coram nobis se asserens probaturum. Ipsi uero interposite appellationi minime deferentes, testes alios super defectu etatis et ordinis receperunt, quorum depositionibus publicatis, contra sepedictum prepositum Sancti Georgii diffinitiuam sententiam protulerunt, electionem alterius confirmantes. Idem autem prepositus ad presentiam nostram accedens, causam eamdem sub certa forma obtinuit delegari, secundum quam tamen non exstitit aliquatenus in ipsa processum, sed  post reditum eius, cum in die festo Pentecostes, occasione dissensionis huiusmodi, grauis esset tumultus in clero ac populo suscitatus, compulse sunt partes ad sedem apostolicam iterum laborare. Sepedictus ergo prepositus Sancti Georgii per se ipsum, prepositus uero sanctorum apostolorum per procuratorem idoneum, nostro se conspectui presentauit, quibus in auditorio nostro plenam concessimus  audientiam et benignam. Prefatus autem prepositus Sancti Georgii memoratam sententiam, aut irritam esse, aut irritandam fore dicebat, allegans appellationem suam fuisse canonicam, propter duas recusationes predictas, et inordinatum fuisse delegatorum processum, propter duas precipue rationes, quia uidelicet delegati testes de nouo super defectu etatis et ordinis, contra iuris formam, postquam fuerat coram primis iudicibus omnino conclusum, et contra commissionis nostre tenorem, qua fuerat expressum, ut procederent contra eum, si defectus oppositus, aut esset notorius, aut per iam acta probatus, recipere presumpserunt. Unde, cum, ex eo quod, testes fuerunt super utroque defectu recepti, constaret ipsum non esse notorium, et attestationes  prescripto modo recepte sibi de iure preiudicare non possent, petebat, quod, non obstante predicta sententia, sua confirmaretur electio, contra quam nichil canonicum erat sufficienter ostensum, sed nec prepositus Sanctorum apostolorum poterat ei defectus obiicere memoratos, cum eum in alia ecclesia iam prepositum inter Colonienses priores  approbando receperit, cessante prorsus huiusmodi questione.

Ad hec autem pars respondit aduersa, quod recusationes predicte legitime non fuerunt, quoniam altera fuit falsa, et reliqua fuit friuola, cum delegati nepos illius, qui, tanquam suspectus, consanguinitatis recusabatur obtentu, nepotem prepositi Sanctorum apostolorum solemniter duxerit in uxorem,  et liberos genuerit ex eadem, contra quorum coniugium, licet aliquando fuerit de consanguinitate propositum, nondum tamen erat Ecclesie iudicio retractatum. Alterum uero de iure suspectum illa familiaris amicitia non reddebat, quod uidelicet in quadam ecclesia fuerat decanus, in qua prepositus Sanctorum apostolorum, fuerat canonicus, et quod ad sua negotia pertractanda tanquam amicum eum consueuerat quandoque uocare, cum iudex non inimicus esse debeat sed amicus. Porro, qualescunque fuerint recusationes huiusmodi, noluit tamen eas coram arbitris communiter electis probare, secundum quod pariter dictant ius canonicum et ciuile, quod non in fauorem illius, qui causa frustratorie dilationis nititur declinare iudicium, sed eidem est  potius introductum, contra quem malitiose molitur iudicium declinare, cum non sit hominum malitiis indulgendum. Testes autem ad probandum defectum etatis et ordinis non ideo receperunt, tanquam non esset notorium impedimentum utrumque, sed eos ad maiorem cautelam ex super abundanti recipere decreuerunt. Unde, cum iudex non secundum unam tantum probationis speciem animi sui motum  informet, si etiam testes illos delegati minus prouide recepissent, propter euidentiam tamen notoriam legitime processerunt, presertim cum propter hec non fuerit appellatum. Ceterum, contra sententiam replicabatur eorum, quod, cum coram primis iudicibus contra electionem sepedicti Sanctorum apostolorum prepositi fuisset obiectum, quod eius electio presumpta fuerat contra canonicas sanctiones, quibus cautum est euidenter ut tunc alter de altera eligatur ecclesia, cum in ea, quod tamen uix creditur, nullus idoneus inuenitur, idem prepositus, qui non erat de corpore cathedralis ecclesie, in qua multi reperiebantur idonei, contra duarum pene partium uoluntatem, que suo priuilegio renuntiare nolebant, ad preposituram ipsius in earum preiudicium  non debebat assumi, presertim cum, iuxta statuta canonica, non posset preposituram cui alligatus erat dimittere absque sui auctoritate pontificis, et ad aliam se transferre. Sed responsum est econtrario, quod electores prepositi Sancti Georgii, pro eo quod ipsum elegerant infra ordinem, et etatem, in penam inciderant constitutionis canonice in Lateranensi concilio promulgate, per quam huiusmodi presumptores decernuntur, et electionis ea uice potestate priuati per triennium, et a beneficiorum suorum perceptione suspensi, unde penes alios eligendi duntaxat noscitur remansisse potestas, qui extraneum eligendo iuri suo generaliter omnes renuntiare quiuerint, presertim cum nullum de predictis presumptoribus eligere debuissent. uerum,  hec ratio poterat forte locum habere, si predictus prepositus Sancti Georgii prius fuisset electus, sed econtra presumitur quod alius prius a prioribus electus fuisset, qui prius debebant, secundum ordinem, nominare. Ideoque, si uel mistim electi fuerunt, nondum illi fuerant eligendi potestate priuati, quando in eorum preiudicium isti extraneum eligere presumpserunt, sed nec illud de iure ualebat, quod in commissione nostra fuerat sine conditione mandatum, ut si uel unus uni de tribus obstaret defectibus, alterum confirmarent, cum illud tacita fuerit ueritate subreptum, nec nos intelligebamus exceptiones legitimas exclusisse, que poterant,  uel in personam obiici, uel in factum. Nos igitur, super iis et aliis, que partes in auditorio nostro proponere curauerunt, cum fratribus nostris deliberauimus diligenter, et, quoniam, preter alias rationes, ex eo etiam non immerito mouebamur, quod ex hac dissensione graue scandalum imminebat, cum uni de duobus electis plures de canonicis irreuocabiliter adhererent, quibus et metropolitanus tota intentione fauebat, alterum uero maiores sine reuocatione fouebant, quibus et priores Colonienses suum prestabant ex toto fauorem, electionem unius precipue propter defectum etatis, qui quantus  electionis tempore fuerit ex inspectione corporis perspicue monstrabatur, et propter defectum ordinis, quem electionis sue tempore confessus est habuisse, cum postea fuerit in subdiaconum ordinatus; electionem autem alterius, presertim propter contradictionem multorum uolentium de idoneis corporis sui membris prefici sibi caput, et propter contradictionem archiepiscopi predicti, qui non consentiebat ecclesie sue priuilegio derogari, auctoritate apostolica decreuimus irritandam. Ne uero contingat Coloniensem ecclesiam ex iterata dissensione grauius conturbari, discretioni uestre per apostolica scripta mandamus, quatenus capitulum ipsius ecclesie ad electionem canonicam et concordem moneatis attentius, et efficaciter inducatis,  qualiter si forte, quod absit! prouenire non poterit infra mensem, extunc, auctoritate nostra suffulti, sublato cuiuslibet contradictionis et appellationis obstaculo, personam idoneam eis in prepositum preficere studeatis. Contradictores, etc. Quod si non omnes his exsequendis potueritis, aut uolueritis interesse, duo uestrum, etc.

Datum Laterani, u Id. Aprilis.



XXXuII  . ARCHIEPISCOPO BITURICENSI  ; PRIORI EXOLDUNENSI. Ut W. Geruasii, subdiaconum, prebenda in Xanctonensi ecclesia spoliatum, sub excommunicationis pena restitui faciat. 

Cum olim dilectus filius, W. . . Geruasii, subdiaconus,  ad sedem apostolicam accessisset, ipsi restitutionem canonice Xanctonensis, qua iniuste fuerat spoliatus, humiliter postulanti, et . . . . . . Alnisiensi archidiacono, subdiacono nostro, eidem super hoc pro Xanctonensi ecclesia resistenti, dilectum filium nostrum, P.  tituli Sancte Cecilie presbyterum cardinalem, concessimus auditorem, qui, cum ea que hinc inde proposita fuerant nobis plene et fideliter retulisset, cognito ipsum eadem canonica pretermisso iuris ordine destitutum, et a bone memorie Lucio papa, predecessore nostro, postmodum sententialiter restitutum, sicut ipse probabat per eiusdem litteras, quas super hoc in medium ostendebat, de consilio fratrum nostrorum, eiusdem predecessoris  nostri sententiam circa restitutionem ipsius decreuimus exsecutioni mandandam, saluis tamen in aliis exceptionibus ecclesie memorate legitimis, si quas contra eum eiusdem ecclesie canonici opponendas ducerent et probandas; precipientes episcopo, decano et capitulo Xanctonensibus, ut eumdem subdiaconum tanquam canonicum suum plenarie restitutum, in canonicum et fratrem reciperent, et fraterna eum caritate tractarent, eidem stallum chori et locum capituli, sublato appellationis diffugio, assignantes; nichilominus, uenerabili fratri . . . . . episcopo  , et dilecto filio . . . decano Pictauiensi  ,  per scripta nostra mandantes, ut, si nollent super hoc mandatum apostolicum adimplere, ipsi eos ad id, monitione premissa, per censuram ecclesiasticam cogere non differrent. Cumque memoratus subdiaconus iam dictis . . . . episcopo  , decano  et capitulo Xanctonensibus, tam nostras quam exsecutorum litteras presentasset, ipsi, spreto mandato apostolico et admonitionibus eorumdem, cuiusdam frustratorie appellationis pretextu, cum ipsa in litteris esset inhibita, ipsum recipere contempserunt; quare prenominati exsecutores, tam eorum ecclesiam quam personas contradicentium et non expresse consentientium, supposuerunt ecclesiastico interdicto, sicut eorum littere nobis exhibite continebant, qui sententiam paruipendentes eamdem,  in contemptum apostolice sedis et nostrum, nichilominus diuina presumunt officia celebrare. Quoniam igitur ferro abscindenda sunt membra, que fomentorum non sentiunt medicinam, discretioni uestre per apostolica scripta mandamus atque precipimus, quatenus interdictum ipsum, remoto cuiuslibet contradictionis et appellationis obstaculo, faciatis inuiolabiliter obseruari. Quod si forsan, quod non credimus, obseruare noluerint, sed potius contumaciter duxerint resistendum, uos, ipsos, omni appellatione et contradictione remota, excommunicationis uinculo innodetis, et excommunicatos tandiu faciatis publice nuntiari, donec et prefatum W. subdiaconum, per nos sententialiter restitutum, duxerint admittendum, et ad nostram presentiam  cum uestrarum litterarum testimonio accedentes, nobis de suo contemptu et contumacia satisfecerint competenter. Nullis litteris obstantibus harum tenore tacito, etc. Quod si non ambo . . . tu, frater archiepiscope, etc.

Datum Laterani, XuIII Kal. Februarii, pontificatus nostri anno sexto.



XXXuIII  . MAGISTRO PRAEPOSITINO, MAGUNTINO SCHOLASTICO, SPIRITUM CONSILII SANIORIS. Hortatur, et mandat ut ad bonam frugem redeat, et archiepiscopo Maguntino pareat, alias beneficiis ecclesiasticis spoliabitur. 

Credebamus hactenus quod sapientia regnaret in  senibus, et ornaret prudentia litteratos; sed in te iam, quod dolentes didicimus, econtrario experimur, quod in senio desipis, qui tempore sapueras iuuentutis, et multe littere ad insipientiam te adducunt. Nunquid etenim non legisti, quod crimen ariolandi est nolle acquiescere, et scelus idololatrie nolle obedire? Nunquid similiter non legisti, quod obedientia uictimis antefertur? Ut nunc, obedientie semita derelicta, scienter ad inobedientie deuia  declinaris, et malueris contra stimulum calcitrare, quam statutis Ecclesie Romane parere? Nunquid non nosti quod uenerabilis frater noster, S.  archiepiscopus Maguntinus, pallium ab Ecclesia Romana recepit? Nunquid te latuit, quod publice dictum fuit, ut nunc, sicut accepimus, litteras, quas ipsi concessimus, asseras esse falsas, sicque tacite saltem defendas illas improuidus, que ad perhibendum testimonium falsitati sunt a falsariis impetrate? An nostrum fortasse presumis iudicium reprobare, iudicando de nobis, qui a nobis es potius iudicandus? An oblitus fortasse es illius, quod sepe non solum legisti sed etiam docuisti, quod seruus suo domino stat aut cadit, et qui nos iudicat Dominus est, et instar est sacrilegii de iudicio principis iudicare?  Quamuis, etsi ab huiusmodi liberi simus ex collata nobis celitus potestate, prompti tamen ex apostoliea humilitate fuerimus sufficientes super his reddere rationes. Licet igitur in penam tuam grauius procedere de iure possemus, uolentes te tamen ad obedientiam reuocare, per apostolica tibi scripta mandamus et districte precipimus, quatenus reuersus ad mentem, ad predicti archiepiscopi reuerentiam celeriter et humiliter redeas, et in ipsa firmiter et deuote persistas; alioquin, noueris nos eidem archiepiscopo mandauisse, ut, nisi infra mensem post susceptionem presentium impleueris quod mandamus, extunc te, sublato appellationis obstaculo, auctoritate nostra suffultus, omnibus ecclesiasticis  beneficiis spoliare procuret, et ea personis idoneis faciat assignari. Ideo autem grauiter te corripimus, et utinam efficaciter corrigamus! quia dolemus te conuersum esse in arcum peruersum, de quo apostolica sedes aliud cogitauit.

Datum Laterani, Iu Id. Aprilis.



XXXIX  . CANONICIS ET UNIuERSO CLERO ET POPULO, IN MAGUNTINA DIeCESI CONSTITUTIS, SPIRITUM CONSILII SANIORIS. Mandat ut archiepiscopum Maguntinum recipiant. 

Quod uobis subtrahimus nostre salutationis alloquium, et apostolice benedictionis gratiam denegamus, non duritie nostre, sed illorum contumacie  potius imputetis, qui elegerunt magis sententiam excommunicationis incurrere, quam mandatis apostolicis obedire. Sane, uniuersitatem uestram credimus meminisse, qualiter super discordia Ecclesie Maguntine dolentes, causam ipsius uenerabili fratri nostro, G.  episcopo Prenestino, apostolice sedis legato, duximus committendam; qualiter ipse in mandati nostri exsecutionem procedens, electionem factam de uenerabili fratre nostro, S.  archiepiscopo Maguntino, curauerit confirmare, et nos   tandem ratum habentes quod factum fuerat ab eodem, archiepiscopo ipsi pallium duximus concedendum. Meministis etiam, qualiter uos mandauerimus eidem archiepiscopo reuerentiam et honorem debitum exhibere, exsecutionem mandati nostri ceteris exsecutoribus committentes, qui uos ad illud cogerent exsequendum. uerum, quia nondum ad ipsius archiepiscopi reuerentiam accessistis, uniuersitatem uestram monemus, et per apostolica uobis scripta districte precipiendo mandamus, quatenus ad ciuitatem et ecclesiam Maguntinam admittatis eumdem, et reuerentiam ei debitam exhibentes, contra molestatores suos ei potenter et uiriliter assistatis, nec impediatis quominus liberam administrationem eiusdem Ecclesie tam in spiritualibus quam  in temporalibus ualeat exercere. Alioquin, preter districtionem, quam exsecutores nostri iam exercuerunt in aliquos uestrum et inposterum exercebunt, poteritis non immerito formidare, ne sedes archiepiscopalis, propter inobedientiam uestram, ad locum aliquem in quo sint obedientie filii, transferatur.

Datum Laterani, u Id. Aprilis.



XL  1Kb] . S.  ARCHIEPISCOPO MAGUNTINO. Indulget ut irrita decernat, que in ecclesia Maguntina Warmaciensis episcopus contra fas peregit. 

Cum, iuxta legitimas sanctiones, non teneat accessorium  ubi non tenuerit principale, firmitatem sortiri non debet, quod Warmaciensis episcopus  in ecclesia Maguntina presumpsit, in qua temere se intrusit, cum postulatio eius a nobis admissa non fuerit, et intrusio sacris sit canonibus inimica. Ideoque, fraternitati tue auctoritate presentium indulgemus, ut quidquid in donationibus, concessionibus, uel aliis, tam in ecclesia Maguntina quam aliis eiusdem dieceseos, dictus episcopus attentauit, sublato appellationis obstaculo, in irritum reuoces, uel denunties potius non tenere. Nulli ergo . . . concessionis, etc.

Dat. ut, supra.



XLI  . SIFFRIDO ARCHIEPISCOPO MAGUNTINO. Grauiter eum monet, ut ad officium suum diligenter incumbat. 


Ad hoc onus pastoralis officii suscepisti, ut oues Christi, cuius es ministerio deputatus, uerbo pascas pariter et exemplo, qui, cum eas Scripture paueris sacre pane, uere ualeas dici pastor. Ideoque fraternitatem  tuam per apostolica scripta monemus, quatenus ad officium tuum spectes, diecesim uisites Maguntinam, ut et paruulis lac potum tribuas, et solidum cibum prouectis apponas. Ne autem corrumpat fermenti modicum totam massam, et inficiat ouis morbida totum gregem, si quos in ea inueneris simoniace institutos, ipsos, sublato appellationis obstaculo, canonice punias, et si fuerint spoliandi post canonicam destitutionem illorum, eorum beneficia personis idoneis facias assignari. Preterea, tam subditos quam prelatos super excessibus suis canonice corrigas, et hereses pullulantes studeas penitus confutare.

Datum Laterani, u Id. Aprilis.



XLII  . LANTGRAuIO THURINGIAE. Recipitur sub protectione. 


Tue deuotionis merita promerentur, ut in quibus honeste possumus fauorem tibi apostolicum impendamus. Eapropter, dilecte in Domino fili, tuis precibus annuentes, personam tuam cum omnibus bonis suscipimus, etc., in modum protectionis, auctoritate tibi presentium indulgentes, ne quis in te uel terram tuam excommunicationis uel interdicti sententiam, absque manifesta et rationabili causa, proferre presumat. Semper etiam admonitio canonica premittatur, nisi fuerit talis excessus, qui iudiciarium ordinem non requirat. Concedimus insuper ut, quoties te grauari presenseris, libere tibi liceat sedem  apostolicam appellare. Quod si quisquam in te uel terram tuam, post appellationem ad nos legitime interpositam, sententiam aliquam duxerit promulgandam, eam decernimus nullam esse. Tandiu autem indulgentiam nostram robur obtinere uolumus firmitatis, quandiu nobis et Ecclesie Romane obediens fueris et deuotus. Nulli ergo protectionis et concessionis, etc.

Datum Laterani, III Id. Aprilis.



XLIII. ABBATI  , ET MONACHIS DE BECCO Confirmat eis ecclesiam S. Albini. 

Cum a nobis petitur quod iustum est et honestum,  tam uigor equitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus inclinati, donationem, quam uobis fecit bone memorie . . . . .  Ebroicensis episcopus, qui uidelicet ecclesiam Sancti Albini de Crouill. cum capellis et pertinentiis suis, uobis pia  liberalitate concessit, sicut sine prauitate prouide facta est, et in eius authentico plenius continetur, uobis et per uos ecclesie uestre, auctoritate apostolica confirmamus, et presentis scripti patrocinio communimus. Nulli ergo, etc.

Datum Laterani, Iu Non. Martii, anno sexto.



XLIu. HENRICO, PRAEPOSITO SANCTI PETRI DE MAGUNTIA, NEPOTI NOBILIS uIRI . . . . . . COMITIS DE LINIG. Ei confirmat preposituram Sancti Petri de Maguntia. 

Solet annuere, etc., usque assensu; concessionem prepositure ecclesie Sancti Petri de Maguntia tibi a uenerabili fratre nostro . . . . . . .  Prenestino episcopo, apostolice sedis legato, de assensu uenerabilis  fratris nostri, S.  Maguntini archiepiscopi, collate, sicut canonice facta est, auctoritate tibi apostolica confirmamus, etc. Nulli ergo, etc.

Datum Laterani, u Id. Martii.



XLu  . POTESTATIBUS, CONSULIBUS ET CONSILIARIIS LOMBARDIAE, TAM PRAESENTIBUS QUAM FUTURIS. Anathema, et alias canonicas penas eis comminatur, si clericos et ecclesias exactionibus et iniuriis uexauerint. .

Exspectauimus hactenus et sperauimus, quod prouincia Lombardie, tanquam hortus irriguus et uinea gratiosa, fructus germinaret acceptos; sed, quod dolentes referimus, pro uuarum dulcedine  propinauit amaritudinem labruscarum, et pro rosarum odore fetorem papauerum exhalauit. Olim siquidem, Pharao, rex Aegypti, ceteris seruituti subactis, sacerdotes suos et possessiones eorum non solum seruauit in pristina libertate, sed etiam alimoniam eis de publico ministrauit, et rex Perside, Artaxerxes, uniuersis sacerdotibus, leuitis, cantoribus, ianitoribus, nathineis  , et ministris domus Dei, uetuit uectigal, tributum et annonam imponi. uos autem, sicut frequenter accepimus, in opprobrium et grauamen tam ecclesiarum quam etiam clericorum, non causas ut causas assumitis; ut eis collectas aut tallias imponatis, turpibus ipsos angariis opprimentes, quas si forsitan soluere uel  subire noluerint, aut bannitis eosdem, ut exponantur incursibus malignorum, aut usum eis tam rerum quam officiorum communium interdicitis, aut aliter ad predicta trahitis uiolenter, ut, ineuitabili quasi necessitate compulsi, satisfaciant uel inuiti. [Ne igitur sacerdotium deterioris hodie conditionis existat in populo Christiano, quam olim apud Iudeos fuerat uel gentiles, uniuersitati uestre, sub obtestatione diuini iudicii, districte precipiendo mandamus,  quatenus a predictis exactionibus et iniuriis abstinentes, clericos et ecclesias ad huiusmodi onera nullatenus compellatis, sed recipiatis humiliter, cum actionibus gratiarum, si quando forsan episcopus simul et clerus tantam necessitatem uel utilitatem inspexerint, ut absque ulla coactione ad releuandas utilitates et necessitates communes, ubi laicorum non suppetunt facultates, subsidia per ecclesias duxerint conferenda. Alioquin, cum et Lateranense concilium talia sub excommunicatione prohibeat attentari, et utique iustum existat, ut laicis spiritualia subtrahantur, qui temporalia clericis subripere non uerentur, si qui uestrum de cetero contra mandatum nostrum uenire presumpserint, excommunicationis se nouerint uinculis innodatos,] nec  unquam, sine mandato sedis apostolice speciali, contemptores huiusmodi absolutionis beneficium consequantur, donec, satisfacturi plenarie in personis propriis, apostolico se conspectui representent. Constitutiones insuper et sententias, que ab ipsis excommunicatis, uel de ipsorum mandato, fuerint promulgate, decernimus irritas et inanes, nullo unquam tempore ualituras. Quia uero fraus et dolus cuiquam patrocinari non debent, nullus uestrum uano decipiatur errore, ut infra tempus regiminis sustineat anathema, quasi post illud ipse non sit ad exhibendum satisfactionis debitum compellendus. Nam et ipsum qui satisfacere recusauit, et successorem ipsius, nisi satisfaciat infra mensem, manere decernimus ecclesiastica districtione conclusum,  donec ecclesie congrue satisfaciat, cum succedat in onere qui substituitur in honore. Ut autem ciuitas illa, que mandato nostro restiterit, sentiat manus nostras in se durius aggrauandas, ciues ipsius, cum suis mercimoniis ad nundinas accedentes, mandabimus usque ad satisfactionem debitam detineri.

Datum Laterani, XuI Kal. Maii.



XLuI  . . . . . . . ARCHIEPISCOPO MEDIOLANENSI  ; EPISCOPIS, ABBATIBUS, PRIORIBUS, PRAEPOSITIS, ET ALIIS ECCLESIARUM PRAELATIS, IN LOMBARDIA CONSTITUTIS. Conqueritur, quod consulibus, et aliis Lombardie magistratibus, clericos ad onera soluenda compellentibus, non obstiterint. 


Tacti sumus dolore cordis intrinsecus et graui merore turbati, quod inter uos uix hactenus aliqui sunt reperti, qui murum pro domo Domini se opponant, et, tanquam turris Dauid contra Damascum erecta, resistant uiriliter his qui Ecclesiam pretioso sanguine Christi redemptam moliuntur omnimodis ancillare. Licet enim potestates, consules et consiliarii Lombardie uos et ecclesias, ac clericos uestros  multipliciter aggrauauerint, neminem tamen uestrum audiuimus ipsis pro defensione sue ecclesie restitisse, sed tanquam canes muti, non ualentes latrare, maluistis uestras ecclesias ancillari, quam pro ipsarum libertate tuenda subire tribulationes, angustias et pressuras. Monemus igitur discretionem uestram, consulimus et exhortamur, per apostolica uobis scripta, in uirtute obedientie, districte precipiendo mandantes, quatenus, murum uos pro Ecclesia Dei deinceps opponentes, non permittatis uos ipsos, ecclesias uel clericos uestros exactionis onere aggrauari, cum parati simus uobis in necessitatibus uestris patrocinium apostolicum impertiri. Nos enim dilectis filiis, potestatibus, consulibus et consiliariis Lombardie, tam presentibus quam  futuris, sub obtestatione diuini iudicii districte dedimus in mandatis, ut, a predictis iniuriis penitus abstinentes, clericis et ecclesiis nullatenus onera exactionum imponant. Alioquin, cum et Lateranense concilium, etc., in eumdem fere modum usque in finem. Quocirca discretioni uestre per apostolica scripta precipiendo mandamus, quatenus ipsam sententiam nuntietis, et mandare curetis ab omnibus inuiolabiliter obseruari.

Datum, ut supra.



XLuII ABBATI DE ABENTON  , PRIORI DE HENLI, ET MAGISTRO M. CANONICO DE BERLINTON, BANGOBENSIS DIeCESEOS. Confirmat sententiam de sponsalibus inter filiam principis Insularum et principem Norwallie. 


Olim dilectus filius, nobilis uir, N.  , princeps Norwallie, a nobis humiliter postulauit, ut de concessione nostra liceret eidem filiam nobilis uiri . . . . . . . principis Insularum, quam se subarrhasse scribebat, ducere in uxorem, etc. In eumdem fere modum, sicut in Regesto secundi anni  , mense Decembri usque poterit copulare. Partibus itaque in predictorum iudicum presentia constitutis, sicut ipsi per suas nobis litteras intimarunt, eis per testes constitit euidenter, quod puella, completis octo annis, a L. principe Norwallie, tam suo quam suorum consensu parentum, subarrhata fuerat, sed, eo ex necessitate traducere differente, a patruo sine  suo consensu postmodum desponsata, qui, ea nequaquam carnaliter cognita, uiam fuerat uniuerse carnis ingressus. Unde, ipsi iudices, communicato prudentum uirorum consilio, puellam eamdem a  L. predicto, Norwallie principe, sententialiter concesserunt auctoritate apostolica desponsari, ne discordia inter illos olim exorta, nunc autem sopita, iterum oriatur, sicut nobis per suas litteras intimarunt. Nos igitur eorumdem sententiam, nisi aliud rationabile quid obsistat, ratam et firmam habentes, presentium uobis auctoritate mandamus, quatenus ipsam faciatis, appellatione remota, per censuram ecclesiasticam inuiolabiliter obseruari. Nullis litteris ueritati, etc. Quod si non omnes . . . . duo, etc.



XLuIII  . P.  TITULI S. MARCELLI PRESBYTERO CARDINALI, APOSTOLICAE SEDIS LEGATO. Respondet super quibusdam articulis de quibus responsum petierat. 


Inter illa, que nobis per tuas litteras intimasti, super tribus articulis, de quibus precipue dubitabas, nostrum postulasti responsum, timens ne ueneti tanquam fatui renuant absolutionis beneficium obtinere, quodque te nolint tanquam apostolice sedis habere legatum, et quod, sicut accepisti pro certo, cum filio. . . . . quondam imperatoris Constantinopolitani, quem ducere secum intendunt, uelint in Greciam proficisci. Nos igitur, tue discretioni super hoc breuiter respondentes, per apostolica tibi scripta mandamus, quatenus nisi iuxta formam, quam tibi per litteras alias dignoscimur expressisse, absolutionem acceperint, et promiserint firmiter, ne contra Christianos arma mouere presumant,  teque receperint et tractauerint tanquam apostolice sedis legatum, obedientes tibi humiliter et deuote, tu, ne illorum uideatis nequitie consentire, illorum exercitum, tanquam reprobatum a Domino, et elongatum ab eius benedictionibus, derelinquens, uersus Hierosolymam dirigas iter tuum. Cum Francis autem, si sequi uoluerint perfidiam uenetorum, secure procedas, et super absolutione baronum, si forte successores uel heredes suos noluerint obligare, prouide facias, quod tibi Deus dignabitur inspirare.

Datum Laterani, XI Kal. Maii.



XLIX. . . . . . . . PRIORI ET FRATRIBUS ECCLESIAE SANCTI SALuATORIS DE PILLER. Recipit eos sub protectione, cum annuo censu. 


Solet annuere, etc., usque assensu; ecclesias et  personas uestras, etc., in modum protectionis. Ad indicium autem huius a sede apostolica protectionis obtente, due libre cere nobis gratis oblate, nobis et successoribus nostris ab ipsa ecclesia annis singulis persoluentur. Nulli ergo, etc.

Datum Laterani, XI Kal. Maii.

In eumdem modum . . . . . priori ecclesie Sancti Iacobi, etc., in modum protectionis. Ad indicium autem, etc. Due libre cere, etc.



L  . EPISCOPO FLORENTINO  , ET ABBATI uALLISUMBROSAE  . De translatione ecclesie cathedralis Aretine infra eiusdem ciuitatis menia. 

 Ex parte uenerabilis fratris nostri . . . . .  , episcopi, et dilectorum filiorum, prepositi canonicorum, et nobilis uiri, A . . . . . potestatis Aretinorum, fuit nobis sepe petitio presentata, et tam per litteras quam per nuntium supplicatum, ut pro pace ciuitatis et ecclesie Aretine, ac utilitate communi, eis licentiam preberemus, cathedralem ecclesiam, cum canonicorum residentia, et omni iure ac uniuersis priuilegiis suis, ad locum ad quem conuenirent ad inuicem infra ciuitatis menia transferendi. Nos autem, habito cum fratribus nostris diligenti tractatu, petitionem huiusmodi sub eo tenore non duximus admittendam. Quod si forsan eidem Ecclesie aliam, infra ciuitatem positam, peterent in unam ecclesiam cathedralem uniri, nobis erat que Ecclesia ipsi  iungi deberet primitus intimandum, et utrum ipsa tantum ad ius pertineret ecclesie Aretine, an alii esset subiecta, ut sine illius assensu cui subdita esset non consurgeret in ecclesiam cathedralem. Preterea, exponendam erat nobis priuilegium libertatis, iuris et honoris augmentum, quod eadem ecclesia consequeretur ex huiusmodi unione, ut, super omnibus per eorum relationem instructi, discerneremus melius quid amplius expediret. Ipsi uero, super hoc nostra responsione recepta, nobis humiliter intimarunt, quod ad sedandam discordiam, et inueteratum odium exstinguendum, quod tam ecclesiam Aretinam quam ciuitatem semper turbauit, ecclesiam Sancti Petri Maioris, cum omni  iure et pertinentiis suis, que habet tam in ciuitate quam extra, pari uoto et uoluntate concordi, elegerant  uniendam ecclesie cathedrali , quam sibi, supplicatione deuota, in ecclesiam cathedralem a benignitate apostolice sedis postulauere concedi; firmiter promittentes quod Ecclesie nominate, tam in festiuitatibus, quam honoribus singulis qui ab aliis ciuitatibus suis cathedralibus ecclesiis exhibentur, tam a clero quam populo ciuitatis Aretine de cetero reuerentiam omnimodam et honores constituunt exhiberi, non obstante quod ab eis obseruatum est hactenus usque ad hec tempora, propter  dissidium quod inter ciuitatem et Ecclesiam iam dictas emersit. Preterea potestas, cum toto consilio et communi Aretine ciuitatis, de mera et consona uoluntate, predictam ecclesiam ab omnibus angariis et exactionibus statuit liberam et immunem omni tempore permanere; iura quoque ac castella episcopatus, et canonicarum Aretinarum honores, cum possessionibus aliis a communi ciuitatis ipsius ubique manuteneri statuit et defendi. Nos igitur concordie ciuitatis et utilitati Ecclesie prouidere uolentes, presertim cum dicta ecclesia Sancti Petri sit Aretine diecesana lege subiecta, discretioni uestre per apostolica scripta mandamus, quatenus abbatem et fratres monasterii memorati  monere attentius ac inducere, et si necesse fuerit, per districtionem ecclesiasticam, appellatione remota, compellere procuretis, ut ad hoc quod ecclesia illa cathedrali ecclesie uniatur, fauorem prebeant et assensum, de ipsa prius iuxta bonorum uirorum arbitrium, competenti recompensatione recepta, prepositumque ac canonicos Aretinos in corporalem possessionem, nullius contradictione uel appellatione obstante, auctoritate apostolica, inducatis, ita quod ad minus quatuor canonici et duo clerici in ecclesia priori permaneant, per quos ei sufficienter et congrue seruiatur. Preterea, eidem ecclesie super libertatibus et immunitatibus et aliis supra scriptis sufficientissime caueatis, ne super eis aliquo unquam tempore ualeat molestari.

 Datum Laterani, X Kal. Maii.



LI  . UNIuERSIS CHRISTI FIDELIBUS HAS LITTERAS INSPECTURIS. De penitentia eorum qui C. Herbipolensem episcopum interfecerunt. 


Quam exsecrabile facinus et piaculare flagitium perpetrauerint, qui ausu sacrilego manus impias in christum Domini nequiter iniecerunt, bone memorie C.  Herbipolensem episcopum, imperialis aule cancellarium, crudeliter occidentes, flere libet potius quam referre. uerum, cum diuina pietas humanam impietatem excedat, et miserationibus Domini miserie hominum comparari non possint, cum nolit Dominus mortem peccatoris, sed ut conuertatur  et uiuat, utpote qui patiens et multum misericors est, et prestabilis super malitia, nos qui, licet indigni, uices eius exercemus in terris, scientes quod maius gaudium est angelis Dei super uno peccatore penitentiam agente, quam super nonaginta nouem iustis, qui non indigent penitentia, quantumcunque huiusmodi deliquerint homicide, non potuimus tamen nec debuimus penitentibus aditum uenie denegare, cum nouerimus dixisse Dominum per prophetam: Quacunque hora peccator conuersus fuerit et ingemuerit, omnium iniquitatum eius non recordabor. [Bodonem igitur, Hen. Fuson. uassalum eius, milites, cum Henrodo [al. Heroldo]. et Conrado, seruientibus suis, ad nostram presentiam uenientes, ac confitentes se predictum episcopum  occidisse, cum de suis excessibus lacrymabiliter peniterent, et humiliter postularent penitentiam sibi pro tanta sceleris immanitate a nobis iniungi, quia penitentibus non est misericordie ianua precludenda, de fratrum nostrorum consilio, dilecto filio, II.  titulo Sancti Martini presbytero cardinali, commisimus audiendos, qui, confessione illorum audita, postquam fecit eos nudos in braccis, tortus habentes in collo, coram nobis diebus aliquot in frequentia populorum astare, de mandato nostro talem penam illis iniunxit, ut nunquam de cetero, nisi contra Saracenos, uel ad defensionem uite sue, armis utantur, uarium, grisium, ermelinum, et pannos coloratos non portent, ad publica spectacula non accedant, et coniugati non contrahant post  mortem uxorum, eantque, quam cito poterunt, in Hierosolymitanam prouinciam, per quatuor annos ibi contra Saracenos Domino seruituri. Bodo uero, qui maior exstitit, tres uel duos milites, uel unum saltem, in suis expensis secum adducat, et donec ipsi quatuor exsecrabiles homicide Hierosolymitanum iter arripiant, sicut publice penitentes, discalceati et laneis induti uestimentis incedant; secundam, quartam et sextam feriam, Quatuor Tempora, uigiliasque sanctorum, in pane et aqua ieiunent;  tres in anno Quadragesimas, uidelicet ante natiuitatem et resurrectionem Domini, et post Pentecosten, faciant; carnibus non tantum in eisdem tribus solemnitatibus non uescantur, eaque die qua predictus fuit episcopus interfectus, sed carnes non comedant in eternum; orationem Dominicam decantent centies inter diem et noctem, et genuflexiones faciant quinquaginta; corpus et sanguinem Domini, nisi in ultimo mortis articulo, recipere non presumant. Cum fuerint ultra mare, quartam et sextam feriam, sanctorum uigilias et quatuor tempora , in cibo quadragesimali ieiunent, carnes comedant die Dominica et quinta feria tantum, orationem Dominicam dicant, et genuflexiones semper faciant pretaxatas. Quandocunque aliquam  Alemannie ciuitatem poterunt intrare secure, ad maiorem ecclesiam nudi procedant, tantum in braccis, cum torta in collo et uirgis in manu, et a canonicis eiusdem Ecclesie recipiant disciplinam. Si uero quesitum fuerit cur hoc faciant? dicant se hoc facere pro sceleris perpetratione iam dicti, et quando forte in ciuitate Herbipolensi poterunt esse securi, in Resurrectione, Pentecoste, Natiuitate Domini, ac in solemnitate maioris Ecclesie, uidelicet Sancti Pauliani, exeant ciuitatem, et tamen nudi, cum braccis tantum, tortam in collo et uirgas deferentes in manu, in misse celebratione maioris ad ecclesiam cathedralem accedant, et se ante altare coram episcopo et canonicis prosternentes in terram, petant humiliter et recipiant disciplinam ab  eis. Cum autem de partibus redierint transmarinis, ad apostolicam sedem accedant, recepturi consilium et mandatum.

Datum Laterani, XIu Kal. Maii.



LII  . . . . . . . . ARCHIEPISCOPO MESSANENSI  , REGIO FAMILIARI. Eum laudat ob eiectum e Sicilia Marcualdum, et Messanum in fidem apostolice sedis et regiam redactam. 

Ex litteris tue fraternitatis accepimus, quod elationis filio de Sicilia per tuum studium effugato, ciuitas Messana in deuotione nostra et regia fidelitate  persistit, quam in huius deuotionis proposito in breui tota Sicilia, dante Domino, reddita tranquillitate sequeretur. Super hoc igitur, ei a quo bonum omne procedit, quas possumus gratiarum exsoluimus actiones, sollicitudinis tue studium commendantes, que non deficit, sed proficit potius in aduersis, ita quod, per Dei gratiam, in Philistheum illum labiis incircumcisum preualuit, qui filiorum Isrel agminibus exprobrabat. Non est autem tibi uel aliis de constantia sedis apostolice dubitandum, que supra firmam petram a Christo  petra fundata, nec uentis nouit cedere, nec pluuiis emolliri, utpote que notam uitat penitus leuitatis. Monemus igitur fraternitatem tuam et exhortamur attente, et per apostolica tibi scripta mandamus, quatenus in nostra et Ecclesie Romane deuotione persistens, non deficias, sed proficias potius, et cum noueris esse scriptum, finis non pugna coronat , perseueres in finem, ut secundum laborem tuum mercedem accipere merearis. Nos enim, dante Domino, ad honorem et profectum tuum taliter intendemus, quod gaudebis te pro honore sedis apostolice laborasse.

Datum Laterani.



LIII  . EIDEM. Ut iuramentum Balii ab uniuersis per Siciliam comitibus, etc., et aliis pontifici prestandum recipiat. 


Tue fidei puritatem et constantiam deuotionis experti, sine qualibet tibi dubitatione committimus, que ad honorem apostolice sedis et nostram, et exaltationem regiam credimus promouenda. Ideoque fraternitati tue per apostolica scripta mandamus atque precipimus, quatenus ab uniuersis comitibus, baronibus, ciuibus, et aliis qui nondum nobis iuramentum Balii prestiterunt, illud exigere ac recipere nostro nomine non moreris. Contradictores, etc.

 Datum Laterani



LIu  . NOBILIBUS uIRIS COMITIBUS, BARONIBUS, CIuIBUS, ET ALIIS IN SICILIA CONSTITUTIS. Ut iuramentum quod balii dicitur, coram archiepiscopo Messanensi prestent. 

Quantum apostolica sedes pro defensione ac pace regni, ad exaltationem karissimi in Christo filii nostri, F. Sicilie regis illustris, hactenus laborauit, uestra uniuersitas non ignorat. Cum igitur iam pro parte maiori uideatur Dominus uotis nostris annuisse, monemus uniuersitatem et exhortamur attentius, et per apostolica uobis scripta mandamus, quatenus uniuersi qui nondum nobis iuramentum  balii prestiterunt, illud in manus uenerabilis fratris nostri . . . . . . . archiepiscopi Messanensis, ad fidelitatem regiam non differant exhibere. Nos igitur ei dedimus in mandatis, ut illud exigere et accipere non omittat. Contradictores, etc.

Datum, ut supra.



Lu  . STRIGONIENSI ARCHIEPISCOPO. Ius coronandi reges Ungarorum et alia ei confirmat. 


Iustis petentium, etc., usque, assensu. Ius quod a bone memorie Alexandro papa predecessore nostro, et inclyte recordationis Bela, Ungarorum rege, ac ecclesia Colocensi, uidelicet ut Ungarici reges ab archiepiscopis Strigoniensibus semper debeant coronari, Strigoniensi metropoli fuit manifeste recognitum, sicut in eorum authenticis continetur, et felicis recordationis Clemens et Celestinus, predecessores nostri, suis litteris confirmarunt; ius quoque quod habes in conferendis ecclesiasticis sacramentis regibus et reginis Ungarie, ac heredibus eorumdem;  et iurisdictionem ecclesiasticam, quam in prepositos officiales regie domus habes, quam et idem predecessor noster Celestinus ecclesiam tuam habere decreuit; iurisdictionem etiam quam obtines in abbatiis et preposituris regalibus ecclesie Strigoniensi per Ungariam ubicunque subiectis; decimas insuper, primitias, et incensum, que de Camera regis Ecclesie memorate debentur; sicut omnia de ratione uel consuetudine ad ecclesiam tuam pertinere noscuntur, tibi et successoribus tuis, auctoritate apostolica, confirmamus, etc. Nulli ergo, etc.

Datum Preneste, III Non. Maii.



LuI  . STRIGONIENSI ARCHIEPISCOPO. De regiis preposituris  . 


Cum olim carissimus in Christo filius noster, H. rex Ungarorum illustris, nobis tam per nuntios suos quam litteras regias intimasset, quod abbatie quedam et prepositure regales ad eum in temporalibus, et ad nos in spiritualibus, nullo mediante spectarent, ad petitionem eius ipsi scripsimus in hac forma. Regalis magnificentia, etc., ut in precedenti epistola 7 usque in finem. Tu uero, ad apostolicam sedem consequenter accedens, in nostra et fratrum nostrorum proposuisti presentia, uiua uoce, quod in abbatiis et preposituris regalibus ad te ac Strigoniensem Ecclesiam iurisdictio ecclesiastica pertinebat. uolentes igitur tibi et eidem Ecclesie  inposterum precauere, presentium auctoritate decernimus, ut occasione litterarum, quas primo direximus circa preposituras et abbatias regales Ecclesie Strigoniensi per Ungariam ubicunque subiectas, nullum tibi uel successoribus tuis preiudicium generetur. Nulli ergo, etc. uII Idus Maii  .



LuII  . ANDREAE  , ARCHIEPISCOPO ACHERONTINO, EIUSQUE SUCCESSORIBUS CANONICE SUBSTITUENDIS, IN PERPETUUM. Cathedralem apud Materam erigit ac Acherontine iungit  . 


Fratres et cepiscopos nostros, etc., ad hec, propter euidentem utilitatem et necessitatem urgentem, de communi fratrum nostrorum consilio, cathedralem ecclesiam apud Materam sic duximus statuendam, ut illa priori cathedre uniatur. Usum quoque pallii, etc.

Datum Preneste, per manum Ioannis, etc. Non. Maii, an. sexto.



LuIII  . PRIORI SANCTI FRIDIANI LUCANO, ET MAGISTRO B. PISANO CANONICO. De electo Lucano reiiciendo  . 


[Tam litteris uestris quam depositionibus testium diligenter auditis, intelleximus euidenter, nichil esse contra dilectum filium . . . . Lucanum electum, sufficienter ostensum, nisi de auditu tantum et fama, cum super aliis, si qua forte uideantur esse probata, testes sint uel soli, uel tales, qui non potuerunt ea legitime comprobare. Quia uero super matrimonio quod idem electus dicitur contraxisse cum uidua, testes non fuere recepti, propter appellationem obiectam  , ne uidelicet laici uel femine in tali reciperentur  articulo contra ipsum, sicut uestris nobis litteris intimastis, licet nuntii eiusdem electi coram nobis probare aliud niterentur  ; nos, ut tante irregularitatis obiectio non remaneat indiscussa, discretioni uestre per apostolica scripta, mandamus atque precipimus, quatenus testes, siue laicos siue feminas , qui ad hoc fuerint probandum infra mensem inducti, recipiatis legaliter et examinetis prudenter, excommunicantes solemniter, si quis eos impedire presumpserit quominus testimonium perhibeant ueritati. Deinde  , attestationibus publicatis, si forte constiterit irregularitatem  huiusmodi non esse probatam, indicatis eidem electo purgationem canonicam super his que in commissione uobis facta comprehensa fuerunt, et in attestationibus, quas uobis, sub bulla nostra remittimus, sunt expressa  , per septem canonicos maioris Ecclesie, uel priores Ecclesiarum sodalium  , ciuitatis Lucane, presbyteros seu diaconos bone fame, prestandam; qua recepta, prefigatis ei terminum competentem, quo consecrandum nostro se conspectui representet. Si uero uel irregularitatis fuerit impedimentum probatum, uel infra mensem non prestiterit purgationem indictam, uos eum, auctoritate nostra suffulti, remoto cuiuslibet contradictionis et appellationis obstaculo, a prelatione Lucane ecclesie penitus  amouentes, mandetis ex parte nostra capitulo, ut electionem de alio non differant canonice celebrare. Archipresbyterum autem Lucanum, et G. Amfoss. sacristam, qui contra predictum electum litteras nobis sub nomine longe maioris partis capituli destinarunt, cum constet per attestationes predictas longe maiorem partem capituli non fuisse consciam huiusmodi litterarum, ab officio et beneficio denuntietis esse suspensos, donec nostram mereantur indulgentiam obtinere.] Inquiratis preterea diligenter, utrum sepedictus electus, post appellationem ad nos interpositam, litteras que nobis dirigebantur aperire presumpserit, et quod super hoc inueneritis nobis fideliter intimetis.

Datum Ferentini, II Id. Maii.



LIX  . . . . . . . EBORACENSI ARCHIEPISCOPO. Archiepiscopo Ragusino beneficia in episcopatu Carleolensi confirmat.


Ad supplicationem instantem  uenerabilis fratris nostri . . . archiepiscopi Ragusini, eum a cura et sollicitudine, qua tenebatur ecclesie Ragusine duximus absoluendum  , eo uidelicet quod ibi non poterat secure morari, et, si accessum haberet ad illam, mortis sibi periculum imminebat. Ne uero idem archiepiscopus in uituperium ministerii nostri defectum in rebus temporalibus patiatur, fraternitatem  tuam monemus attente, ac per apostolica tibi scripta mandamus, quatenus  , quod de munificentia et liberalitate karissimi in Christo filii nostri, I. regis Anglorum illustris  , ac concessione tua, in episcopatu Carleoli  , et ecclesia de Maleborn.  est illi collatum, ad sustentationem conserues ipsius. Nos enim ei de sedis apostolice benignitate  concessimus, ut in ipso episcopatu, absque usu pallii, officium episcopale ualeat exercere, tibi tanquam metropolitano reuerentiam et obedientiam impensurus.



LX. W. CLERICO. De annuo censu.

Solet annuere, etc., usque assensu. Hospitale,  quod in proprio fundo ad receptionem pauperum propriis sumptibus construxisti, etc., in modum protectionis. Ad indicium autem huius a sede apostolica protectionis percepte, bisantium unum gratis oblatum, etc. Nulli, etc.



LXI. PRIORI SANCTI FRIDIANI LUCANI, ET MAGISTRO B. CANONICO PISANO. De eodem argumento ac supra, epistola 58.

Tam litteris uestris, quam depositionibus testium, etc., ut in tertia precedenti usque sunt expressa, per septem inter episcopos Tuscie, uel canonicos maioris Ecclesie, seu priores ecclesiarum sodalium ciuitatis Lucane, presbyteros aut diaconos bone fame, prestandam. Non obstantibus litteris, quas  non habita de episcopis mentione aduersarii reportarunt. Qua purgatione recepta, etc., usque in finem.



LXII  . EPISCOPO  , ET CAPITULO WIGORNIENSI. Sanctio de S. Wulstano in sanctorum albo relato. 

Cum secundum euangelicam ueritatem, etc., ut in secundo libro Regestorum usque  : inter quos pie memorie Wulstanus  , Wigorniensis episcopus, degens olim in mundo magnis meritis prepollebat, et nunc uiuens in celo, multis coruscat miraculis, ut eius sanctitas certis indiciis comprobetur, etc., in eumdem modum usque: Sane, cum  ad audientiam nostram tanti uiri merita et miracula  peruenissent, maturius procedere cupientes, cum diuinum sit iudicium huiusmodi potius quam humanum, uenerabili fratri, Cantuariensi archiepiscopo, et episcopo Eliensi, et dilectis filiis, Sancti Edmundi et de Wiburn.  abbatibus, dedimus in mandatis, ut, ad Wigorniensem ecclesiam pariter accedentes, uniuerso collegio uestro et populo ciuitatis ieiunium indicerent triduanum, infra quod omnes unanimiter peteretis ab eo, qui uia, ueritas est et uita, aperiri super hoc uiam ueritatis ad uitam, ac deinde, non per testimonia tantum, sed per testes et famam uulgatam et scripturam authenticam, de uirtute morum et ueritate signorum, operibus uidelicet et miraculis, diligenter inquirerent ueritatem, et nobis fideliter intimarent. Ipsi ergo,  cum ad Wigorniensem ecclesiam accessissent, iuxta mandatum ecclesiasticum processerunt, et qui  pauca de multis miraculis eius, super quibus testes deposuere iurati, et in quorum testimonio tota ciuitas acclamabat, scripturam quoque authenticam de uita ipsius ante centum annos Anglicana lingua conscriptam, sub sigillis suis per te, frater episcope, nobis dirigere procurarunt. Qui postmodum in nostra presentia constitutus, nobis humiliter supplicasti, ut predictum episcopum ascriberemus sanctorum catalogo uenerandum. Patuit ergo nobis per scripturam authenticam et depositiones testium, quod ad sepulcrum eius muti loquelam, leprosus mundationem, hydropicus et paralyticus receperant sanitatem, et quod quamplura miracula Dominus,  inuocantibus nomen eius et predicti episcopi, iugiter operatur. Quare, de meritis et miraculis eius, multis et magnis non solum testimoniis, sed et testibus, certiores effecti, cum, secundum Prophetam, laudandus sit Dominus in sanctis suis, de fratrum nostrorum consilio, ipsum beatum pontificem et confessorem Wulstanum catalogo sanctorum ascripsimus, eiusque memoriam inter sanctos decreuimus celebrandam. Quapropter, uniuersitatem uestram monemus et exhortamur in Domino, per apostolica uobis scripta mandantes, quod nos solemniter et caute statuimus, uos humiliter et deuote seruetis, ut, meritis eius et precibus, apud misericordissimum iudicem nos et uos indulgentiam  consequamur. Collectam autem in commemorationem  eius dicendam edimus, quam in hac pagina duximus subscribendam. »Spiritum nobis, Domine, tue caritatis infunde, ut, intercedente beato Wulstano, confessore tuo atque pontifice, tuam mereamur dulcedinem in eterna felicitate gustare. Per, etc.«

Datum Ferentini, secundo Idus Maii.



LXIII  . IOHANNI, REGI ANGLORUM ILLUSTRI. Conqueritur, quod nondum archiepiscopum Dublinensem in gratiam receperit; interdicti penam ei minatur. 

Miserabilem clamorem uenerabilis fratris nostri,  Dublinensis archiepiscopi, iam in celum credimus ascendisse, et utinam, quia tantum regie serenitati detulimus, nostrum non offenderimus Creatorem. Cum enim eumdem archiepiscopum, antequam promotus esses in regem, ab Ecclesia sua cegeris exsulare, atque, ab Ecclesia Romana sepe commonitus, eum in gratiam tuam recipere non curaris, postquam te Dominus ex alto respiciens in regni solium sublimauit, credebamus eidem archiepiscopo, diuino intuitu, magnificentiam regiam prouisuram, et recepturam ipsum in gratiam cui prouidentia diuina magnifice sic prouidit; sed nostra fuimus opinione frustrati, quia nec intuitu Dei, nec precum nostrarum obtentu, quas pro eodem archiepiscopo  sepius recepisti, eidem gratiam regiam restituere procurasti, nec, ut ad ecclesiam suam ipsum redire permitteres, et bona sibi restitueres, ablata, quibuslibet potuisti, quia noluisti, precibus inclinari. Ceterum, cum senex sit et decrepitus, cuius pro senectute debueras specialiter misereri, ipsum extra uniuersum regnum tuum compellis uite necessaria mendicare, pro quibus omnibus in quantum Creatorem tuum offenderis, qui tantam in terris tibi tribuit potestatem, si diligenter attendis, timendum est tibi, ne ipse, qui in seruis suis se ipsum honorari asserit, et contemni, illatas iniurias seruis suis, et ex parte uindicet in presenti, ut tibi saltem uexatio tribuat intellectum, et etiam reseruet sibi uindictam aliam in futuro. Ut autem afflicto  afflictionem adderes grauiorem, et Creatorem tuum amplius prouocares, non contentus existens quod ipsum rebus temporalibus spoliaras, manus ad illicita extendisti mandans iustitiario Ibernie, ut per uenerabilem fratrem nostrum, Cassellensem archiepiscopum, spiritualia Dublinensis Ecclesie faceret ministrari, sicut in rescripto litterarum tuarum euidenter apparet, quod serenitati tue in his litteris dirigimus interclusum. Quoniam igitur tantum archiepiscopi predicti grauamen clausis de cetero non possumus oculis pertransire, mansuetudinem  regiam rogamus, monemus et exhortamur in Domino, in remissionem tibi peccaminum iniungentes, quatenus ad Deum habens debita consideratione respectum, predictum archiepiscopum in gratiam tuam benigne recipias, et ei ablata restitui facias uniuersa; taliter hac uice mandatum apostolicum impleturus, quod subsequens correctio preteritorum offensam ualeat expiare, et Deum, quem non modicum offendisti, exinde tibi reddas propitium et placatum. Alioquin, quantumcunque regie uelimus serenitati deferre, quia tamen eiusdem archiepiscopi exsilium et grauamen omittere de cetero non possumus incorrectum, si infra mensem post receptionem presentium eidem non fuerit satisfactum, ad quemcunque episcopatum tue iurisdictioni subiectum  deueneris, quandiu fueris ibi presens, diuina noueris esse officia interdicta. Quod si nec sic regius poterit animus emolliri, eidem archiepiscopo curabimus aliter, auctore Domino, prout expedire uiderimus, prouidere.

Datum Ferentini, XII Kal. Iunii.



LXIu  . CANTUARIENSI ARCHIEPISCOPO, ET EPISCOPO ELIENSI. De eodem argumento.

Scriptum est . . . . . . Quod si mandatum nostrum non fuerit adimpletum, predictam interdicti sententiam denuntient firmiter ab omnibus obseruandam.



LXu  . ARCHIEPISCOPO SENONENSI  . Ut in ecclesiis sibi subiectis emendet et corrigat que emendanda sunt. 


Ad subditorum excessus prout conuenit corrigendos, tanto fraternitas tua debet sollicitius insudare, quanto a te esset a Domino durius requirendum, si eorum curam negligere uideretis quorum tibi est sollicitudo commissa. Sane ad nostram noueris audientiam peruenisse, quod multa in ecclesiis tue prouincie nequiter committuntur, que uidentur correctione non modica indigere, et per que, non tam populo scandalum, quam eisdem ecclesiis prouenit  non modicum detrimentum. Nos igitur, uolentes hec per tue fraternitatis industriam emendari, auctoritate tibi presentium indulgemus, ut liceat tibi in ecclesiis lege tibi diecesana subiectis auctoritate nostra corrigere, tam in capite quam in membris, que in eis inueneris corrigenda, non obstante appellationis diffugio interposito in elusionem ecclesiastice discipline. Nulli ergo omnino hominum liceat hanc paginam nostre concessionis, etc. Si quis autem, etc.

Datum Ferentin., XII Kal. Iunii, anno sexto.



LXuI  . ARCHIEPISCOPO BITURICENSI  , EPISCOPO AUTISSIODORENSI  , ABBATI FONTIS MORIGNIANI  . Causam Charitatensium de heretica labe suspectorum ipsis committit  . 


Qualiter sit et quantum in causa quorumdam Burgensium de Charitate, qui de crimine hereseos fuerant accusati, tibi, frater archiepiscope, ac bone memorie . . . Niuernensi episcopo, necnon et dilecto filio . . . abbati Cluniacensi, sub certa forma commissa processum, per tuas litteras et eiusdem abbatis intelleximus euidenter. Nos igitur, tenore earumdem litterarum diligenter inspecto, G . . . de Lorriz, B . . . Marandi, et R . . . Caraille, propter hoc ad nostram  presentiam destinatos, ad uos, qui rei ueritatem plenius indagastis, cum litteris memoratis processum negotii continentibus, quas uobis sub bulla nostra remittimus interclusas, duximus remittendos, per apostolica uobis scripta precipiendo mandantes, quatenus his quos, examinatione premissa, post confessiones eorum, tu, frater achiepiscope, catholicos iudicasti, sicut in predictis litteris continetur expressum, pro suis iniungatis delictis penitentiam competentem, non permittentes eos propter hanc causam ab aliquibus indebite aggrauari, sed ipsos potius a malignorum incursibus defendatis; circa reliquos autem, auctoritate freti apostolica, procedatis, sicut ad eorum salutem et fieri firmamentum noueritis expedire.

 Datum Ferentini, XII Kal. Iunii, pontificatus nostri anno sexto.



LXuII. ABBATI ET CONuENTUI SANCTI PAULI. Montem Porcium, in agro Tusculano, monasterio Sancti Pauli extra urbem, uia Hostiensi, assignat et confirmat.

Inter loca diuino cultui deputata, Beati Pauli basilicam, in qua sub habitu regulari Domino militatis, tanto uolumus et debemus specialius uenerari, quanto is, cuius honorabili gaudet uocabulo et speciali protectione letatur, Ecclesiam Dei, cui licet immeriti presidemus, decorauit amplius uita pariter et doctrina, et in propagatione fidei Christiane  plus ceteris apostolis laborauit. Quia uero non ab homine habuit, sed accepit a Domino quod tradidit ipse nobis, facta est lingua eius uelut calamus scribe uelociter scribentis, ut in omnem terram exiret sonus ipsius, et semen eloquiorum Domini seminiuerbius seminaret. Licet enim princeps apostolorum, beatus Petrus apostolus, plenitudinem acceperit ecclesiastice potestatis, iste tamen, uocatus uas electionis a Domino, ceteris abundantius gratiam  predicationis accepit, ut portaret nomen eius coram gentibus, et regibus, et filiis Isrel, de Saulo Paulus et persecutore predicator effectus. Qui, cum apostolatum in gentibus accepisset, tandem eumdem apostolorum principem subsecutus, factus est ei, et in predicatione socius, et in passione collega, ut ambo simul Romanam ecclesiam suo sanguine dedicarent. Ut igitur deuotionis affectum quem ad eum gerimus, per effectum licet tenuem ostendamus, qualicunque munusculo basilicam eius honorare proponimus, modicum saltem tribuentes ipsi de suo, cum nichil tribuere de proprio ualeamus. Speramus autem quod is, qui ad Abel et munera respexit ipsius, et duo minuta paupercule uidue acceptauit, eius interuenientibus meritis, non muneris  quantitatem respiciet, sed deuotionem potius offerentis. Consideratione igitur hac inducti, montem Porcium in territorio Tusculano cum pertinentiis suis, sicut de concessione nostra uobis fuerat assignatus, uobis, et per uos, monasterio uestro, auctoritate apostolica confirmamus, etc. Nulli ergo, etc.



LXuIII  . REGI FRANCORUM. Ut pacem faciat cum rege Anglorum. 

Cum regia serenitas non ignoret quod apud nos esse non debeat acceptio personarum, inde credimus eam non grauiter sustinere, si circa ipsam  pastoralis officii debitum exsequamur, ne preter diuine maiestatis offensam, quam si negligentes fuerimus incurremus, apud homines quoque ministerium nostrum uituperari contingat, si etiam circa reges et principes aliquid ex contingentibus omittamus, uoluntati eorum consulentes potius quam saluti. Siquidem esse non debet in ore nostro uerbum Domini alligatum, sed liberum potius, ut corripiamus libere inquietos, et uerbum Apostoli quoties expedit impleamus, quod tanto magis nobis intelligimus esse dictum, quanto maiorem, imo supremum locum in Ecclesia obtinemus, utpote qui, uocatis ceteris in partem sollicitudinis, soli plenitudinem accepimus potestatis. Apostoli enim uerbum  est argue: Obsec. incr. in o. pa. et doct.  et nobis loquitur Dominus in Propheta: Clama, ne cesses quasi t. ex u. t. . Quia ergo cepit iehsu facere et docere nobis relinquens ex u. se. u. . eius. Oportet ut nos, qui uicem eius, licet indigni, exercemus in terris, ambulemus quemadmodum ambulauit, quantum tamen fragilitas humana permittit, et uestigia sequamur ipsius, cum, Tu me sequere inter uniuersos apostolos, Petro nouerimus  esse dictum. Nouit autem regia celsitudo, quod inter ipsas Dominice Natiuitatis primitias, pacem angelus bone uoluntatis hominibus nuntiauit, et in articulo passionis pacem Dominus in discipulos, quasi hereditario iure transfudit, dum, quasi ultimum testamentum conficiens, inquit eis: Pacem meam do uobis pa. re. u  et, ut quod moriturus dixerat confirmaret postmodum immortalis, post resurrectionem suam hac primum uoce ad discipulos fuit usus: Pax uobis, et iterum dico pax uobis. Ne igitur nos, qui sumus secundum Apostolum heredes Dei, coheredes autem Christi, relicte nobis hereditatis exhibeamus indignos et gratie, quam in nos abundantius preparticipimus nostris  effudit, ostendamus ingratos, pacem euangelizare tenemur  filiis pacis presertim, ut super eos pax nostra secundum uerbum euangelicum requiescat, cum et, secundum Prophetam, inquirere pacem et eam persequi teneamur. Hoc autem tanto confidentius circa regiam serenitatem exsequimur, quanto dilectum filium, P.  tituli Sancti Marcelli presbyterum cardinalem, apostolice sedis legatum, quondam pro simili causa transmissum, benignius recepisse te nouimus, et sollicitudinem nostram in eo amplius approbasse. Nosti etenim, utpote qui hoc in libro experientie quotidiane legisti, quanta mala ex dissensione, que inter te et carissimum in Christo filium nostrum, I. regem Anglorum illustrem, peccatis exigentibus, est exorta, non solum communiter regnis uestris, sed generaliter uniuerso  prouenerint populo Christiano. Ecce etenim, uobis ad inuicem decertantibus, destruuntur ecclesie, pauperantur diuites, pauperes opprimuntur, et, dum nec religioni nec sexui parcitur, uiri religiosi qui consueuerant orationi uacare, mendicare coguntur, et ille prostituuntur, quod dolentes dicimus, uoluptati predonum, que uirginitatem suam uouerant uirginitatis auctori. Iam quoque in Christianos sumunt audaciam Saraceni, et, qui placatis et pacatis uobis ad inuicem exsilium formidabant, animis ex uestra dissensione resumptis, fortiores in Christianorum exterminium surrexerunt, presertim, cum principes Gallicani, de quibus apud maiestatem diuinam et tuam serenitatem querelam  deponimus, a bono proposito recedentes, contra prohibitionem nostram in Christianos conuerterint arma sua, nec adhuc adiiciant ut resurgant, sed peiora prioribus, sicut nostris est auribus intimatum, proposuerint attentari. Insuper, ex dissensione huiusmodi, et strages corporum sequitur, et pernicies animarum, de quo tanto amplius condolemus, quanto anima pretiosior est quam corpus, cum, iuxta testimonium ueritatis, nil prosit homini si uniuersum mundum lucretur, et patiatur sue anime detrimentum. Ne igitur sanguis tot populorum de nostris manibus requiratur, ne rei tot mortium, ut  sic loqui liceat, uideamur, si, quod absit! tanquam canes muti non ualentes latrare tacuerimus in tanta necessitate populi Christiani, et, uelut adheserit lingua nostra faucibus nostris, arguere neglexerimus arguenda, dilectum filium . . . abbatem Casemarii  , uirum religiosum, prouidum, et fidelem nobis, et fratribus nostris merito sue honestatis acceptum, ad presentiam tuam duximus destinandum, cui dilectos filios . . .  Trium-Fontium, et de Duno  , abbates duximus adiungendos, rogantes serenitatem regiam, et exhortantes in Domino, et in remissionem tibi peccaminum iniungentes, quatenus ad commonitionem ipsorum, imo nostram uerius, cum predicto rege uel statuas firmam pacem, uel treugas ineas congruentes, ut interim  de pace inter uos perpetuo reformanda, salua iustitia utriusque, licentius possit et securius pertractari. Alioquin, quantumcunque tam te quam ipsum in Domino diligamus, dissimulare tamen nulla ratione poterimus, quin ea, que dictus nuntius noster, iuxta formam sibi datam a nobis, duxerit statuenda, faciamus inuiolabiliter obseruari. Rogamus autem serenitatem regiam, ut dictum nuntium nostrum benigne recipias, et pro reuerentia apostolice sedis et nostra studeas propensius honorare.

Datum Ferentini, uII Kal. Iuniii, pontificatus nostri anno sexto.



LXIX. ILLUSTRI REGI ANGLORUM. De eodem negotio.


Cum regia, etc., usque requiescat. Nosti etenim, etc., usque surrexerunt. Insuper ex dissensione, etc., usque in finem.

Datum ut supra.



LXX. ARCHIEPISCOPIS, EPISCOPIS, ABBATIBUS, PRIORIBUS, ET ALIIS ECCLESIARUM PRAELATIS, CONSTITUTIS IN REGNO FRANCORUM. De eodem negotio.

Cum regia, etc., usque requiescat. Nostis etenim, etc., in eumdem fere modum usque surrexerunt. Insuper ex dissensione, etc., in eumdem modum usque pertractari. Monemus igitur uniuersitatem uestram et exhortamur attente, et per apostolica scripta  mandamus et districte precipimus, quatenus, eidem nuntio nostro fideliter et efficaciter assistentes, apud predictum regem Francorum prudenter et utiliter insistatis, ut commonitioni uestre humiliter acquiescat. Alioquin, ea que dictus nuntius, iuxta formam sibi datam a nobis, duxerit statuenda, recipiatis humiliter et inuiolabiliter obseruetis, nec presumatis contra ea qualibet leuitate uenire. uolumus autem nichilominus, et districte precipiendo mandamus, quatenus sepedictum nuntium nostrum benigno recipiatis et tractetis affectu, et studeatis taliter honorare, quod id gratum habere possimus,  et uobis, et Ecclesiis uestris propter hoc grata debeamus uicissitudine respondere, utpote qui deuotionis affectum nuntiis nostris exhibitum, nobis reputamus impensum, et nos in eis credimus honorari.



LXXI  . GUALTERO, REGNI SICILIAE CANCELLARIO  . Recipit ipsum in gratiam, et de quatuor cautionibus per ipsum oblatis nullam acceptat, nisi ut opera confirmet quod uerbo promisit, et que faciunt pro iure Romane Ecclesie. 

Licet grauiter offenderis nos in multis, quia tamen illius, licet immeriti, gerimus uicem in terris, qui, cum iratus fuerit, non obliuiscitur misereri, te, utinam tunc de corde puro et conscientia bona  et fide non ficta reuersum, a uinculo fecimus excommunicationis absolui. Nunc autem litteras tuas, quas per Iacobum, clericum tuum, latorem presentium  destinasti, benigne recepimus, et earum tenorem pleno concepimus intellectu, diligentius attendentes ea que ipsi nobis de mandato tuo proponere curauerunt. Dixerunt enim te amodo fidem puram, deuotionem sinceram et omnimodam obedientiam nobis et sacrosancte Romane Ecclesie uelle humiliter exhibere, atque pro ueritate seruanda, nobis ex parte tua obtulerunt quatuor cautiones: primo, iuratoriam a te et fratribus tuis, nobilibus uiris, M. et G. comitibus, exhibendam; secundo, fideiussoriam super tanta summa pecunie  quantam nos taxare uellemus, sub obligatione nobilium uirorum, P. Colonensis  , et R. Theatini, comitum, si contra presumeres attentare prestandam; tertio, dationem obsidum, duorum uidelicet nepotum tuorum, unius de fratre, alterius de sorore; quarto, tenimentum unius munitionis quam uellemus eligere de duabus, de facto nobilis uiri, Gualteri, Brenensis comitis, spondentes te mandatis nostris omnimodis pariturum. Quia uero magis spontaneam deuotionem requirimus quam coactam, non curauimus ad presens huiusmodi recipere cautiones, probare uolentes si absque compulsione aliqua, quod sermone promittis, opere uel prosequente complere  . Monemus igitur discretionem tuam, consulimus et exhortamur, quatenus in  obedientia, fidelitate ac deuotione apostolice sedis et nostre de cetero perseueres firmiter et constanter, nec circa obsequia nostra uacilles. [Ex profectu namque multorum nobilium et procerum regni, qui  nobis et Ecclesie humiliter paruerunt, et ex illorum defectu qui conati sunt in spiritu superbie contra stimulum calcitrare, liquido cognoscere potes commoda et incommoda, que de gratia et offensa nostra tibi ac tuis et prouenerunt hactenus et poterunt prouenire.] Scis enim quanta consecuti sunt incrementa, quos nobis fidei sue sinceritas commendauit, et quomodo de minimis ad maxima conscenderunt; nec ignoras quanta passi sunt detrimenta, quos infidelitas et arrogantia concitauit, et quomodo, de magnis in minima corruentes, fere ad nichilum sunt redacti, non solum de his et illis indigene, sed etiam alieni; quod nimirum in te ipso, quod dolentes dicimus, per experientiam comprobasti. Quia uero ex preteritis potes considerare  futura, quod improuide deliquisti, cum tanta diligentia studeas emendare, quod omnium que per te male gesta sunt et pessime dicta prorsus obliti, cum bona conscientia et libera fronte gratiam nostram tibi ualeamus benignius impertiri, de qua utique poteris esse securus, si monita nostra, que presens tibi charta suadet, uerbo et opere curaueris adimplere. Largas enim et amplas per Dei gratiam manus habemus, ut, sicut iram, tua promerente culpa, sensisti, sic benignitatem in gratia, tua exigente satisfactione, cognoscas.

Datum Ferentini.



LXXII  . ARCHIEPISCOPO BISUNTINO  . Ipsi sedem apostolicam super tribus articulis consulenti respondet. 


[Fraternitati tue] super tribus capitulis sedem consulenti apostolicam, ad cuius consilium est in rebus dubiis a cunctis fidelibus recurrendum, scriptis presentibus respondemus. In primo, [diuortii sententiam approbantes  quam in eum canonice promulgasti, qui illam sibi postea copulare presumpsit, cuius antea sororem adhuc septennem contractis sponsalibus extraordinaria libidine noscitur polluisse] [presbyteros autem, et alios clericos dieceseos tue  , qui pro suis excessibus a te nexu anathematis canonice innodati presumpserunt, uel presumunt celebrare diuina, rationabiliter potes   omnibus ecclesiasticis beneficiis priuatos denuntiare]. Priorem quoque [quem a schismatico asseris ordinatum, ab officio repellere poteris incunctanter, nisi legitime probauerit secum  fuisse misericorditer dispensatum, et ab ea persona, qui super hoc potestatem habuerit dispensandi.]

Datum Ferentini, XII Kal. Iunii, anno sexto.



LXXIII  . ROTHOMAGENSI ARCHIEPISCOPO  . Ut, si rex Anglie non recipiat Sagiensem episcopum in gratiam, supponat interdicto totam Normanniam que est sue iurisdictionis. 

Cum in iuuentute tua uiriliter steteris pro tuenda Ecclesie libertate, postquam ad senectutem permittente Domino deuenisti, tanto debes his, qui pro simili causa laborare uidentur, tuum patrocinium fortius impertiri, quanto gratius in hoc Deo seruitium exhibetur. Sane, cum uenerabilis frater noster . . .  Senonensis archiepiscopus  , uenerabilem fratrem nostrum . . . . . . Sagiensem episcopum, tunc electum  , quem nos, exigente iustitia, in fauorem ecclesiastice libertatis duximus confirmandum, consecrauerit iuxta quod ei dedimus in mandatis, fraternitati tue graue non debet existere, uel molestum, cum id in preiudicium tuum factum non fuerit, sed pro tuenda ecclesiastica libertate, et in consecratione ipsius iuxta mandatum nostrum Rothomagensi Ecclesie sua sit iustitia reseruata. Rogamus igitur fraternitatem tuam, monemus, consulimus et hortamur, per apostolica tibi scripta precipiendo mandantes, quatenus pro reuerentia beati Petri et nostra, prefatum episcopum, omni rancore deposito, in gratiam tuam clementer admittens,  carissimum in Christo filium nostrum, I. Anglorum regem illustrem, monere diligentius et inducere non moreris, ut eum in gratiam suam recipiat, et ipsum episcopatus Sagiensis pacifica faciens possessione gaudere, tam ei quam canonici Ecclesie Sagiensi ablata restitui faciat uniuersa. Alioquin, quantumcunque regiam excellentiam in Domino diligamus, et ipsius uelimus honori deferre, quia tamen dimittere non possumus incorrectum, quod presumitur in sugillationem ecclesiastice libertatis, uolumus, et fraternitati tue presentium auctoritate districte precipiendo mandamus, quatenus, si forsan predictus rex, infra mensem postquam litteras nostras receperit, mandatum nostrum non curauerit exsecutioni mandare, totam Northmanniam, que  tue iurisdictionis existit, denunties esse suppositam ecclesiastico interdicto, ipsumque facias per districtionem  ecclesiasticam usque ad satisfactionem condignam, appellatione remota, inuiolabiliter obseruari. Prefato quoque Senonensi archiepiscopo nostris damus litteris in mandatis, ut hoc ipsum exsequi non omittat.

Datum Ferentini, uIII Kal. Iunii, anno sexto.



LXXIu  . ELIENSI  , ET WIGORNIENSI  EPISCOPIS. Cassata duorum in episcopum Meneuensem electione, mandat ut ad nouam electionem celebrandam canonice Meneuenses inducantur  . 

Causam, que uertebatur inter dilectos filios . . . . . . . abbatem Sancti Domuel. [al. Dogmelis] et G . . . archidiaconum de Bretheno [al. de Brechene],  quorum uterque se asserebat electum in episcopum Meneuensem, coram delegatis a nobis iudicibus aliquandiu uentilatam, nos tandem in consistorio examinauimus diligenter. Auditis ergo, et intellectis attestationibus, et allegationibus partium, de communi fratrum nostrorum consilio, electionem cassauimus utriusque  . Ne uero contingat ecclesiam Meneuensem ex iterata dissensione grauius perturbari, fraternitati uestre per apostolica scripta mandamus, quatenus canonicos Meneuenses ad electionem concordem de persona idonea infra duos menses canonice celebrandam monere, ac inducere procuretis; que si taliter facta fuerit, per metropolitanum proprium confirmetur. Alioquin, uos, auctoritate nostra suffulti, sublato cuiuslibet contradictionis  et appellationis obstaculo, preficiatis eis personam in pastorem, et faciatis eam per metropolitanum eumdem in episcopum consecrari; attentius prouisuri, ne idem archiepiscopus aliquam ab eo recipiat cautionem, propter quam prosequi nequeant causam status ecclesie Meneuensis. Quod si non ambo . . . alter uestrum, etc.

Datum Ferentini, uII Kal. Iunii.



LXXu  . CARSIAE, OSCENSI EPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. Controuersiam, que inter ipsum et Gombaldum, Ilerdensem episcopum, super Oscensis et Ilerdensis Ecclesiarum iuribus uertebatur, auctoritate apostolica, ex ipsorum assensu, dirimit. 


Ne lites amicabili concordia terminate, partes denuo recidiua contentione fatigent, diffinitionis  earum apostolico conuenit presidio communiri, quatenus tanto minus malignari uolentibus contra eas locus pateat malignandi, quanto maius robur maioris fuerint auctoritate sortite. Sane cum uenisset olim ad apostolicam sedem dilectus filius, magister Ar. canonicus Ilerdensis, ex parte Ilerdensis ecclesie proposuit coram nobis, quod eadem ecclesia per sententiam felicis recordationis Eugenii pape, predecessoris nostri super ecclesiis de Barbastro, Belsa, Gestan. et Alkezal, cum pertinentiis suis, grauiter erat lesa; unde ipsam ad audientiam restitui postulauit, cum ad eam uideretur fuisse predecessorum nostrorum temporibus restituta. Nam, primo bone memorie Anastasius papa, predecessor noster, qui eidem Eugenio immediate  successit, et pie recordationis Alexander, successor ipsius, felicis memorie Celestino papa, predecessore nostro, tunc Sancte Marie in Cosmedin diacono cardinali, apostolice sedis legato, causam ipsam diuersis temporibus commiserunt, qui eam fine debito terminasset, nisi fuisset ab eo, ex parte Oscensis ecclesie, prouocatum, sicut in eius litteris continetur, et ipse coram nobis et fratribus nostris uiua uoce sepius testabatur. Idem quoque ad apicem summi pontificis assumptus, bone memorie Gre. Sancti Angeli diacono cardinali, apostolice sedis legato, causam super hoc sub eo tenore commisit, ut inspectis rescriptis ecclesie Ilerdensis, et rationibus et allegationibus partium diligenter auditis, non obstante sententia memorata,  uel quibusdam rescriptis, tam occasione illius sententie quam alio modo, in preiudicium iuris Ilerdensis ecclesie a sede apostolica, uel quomodolibet, impetratis, mora, contradictione et appellatione, tam super principali quam incidenti questione, remotis, diffinitiuam proferret sententiam, et eam exsecutioni mandando faceret per censuram ecclesiasticam, appellatione remota, inuiolabiliter obseruari. Sub eodem quoque tenore, uenerabilibus nostris, Tirasonensi, Oxomensi . . . et . . . Calaguritano episcopis, litteras destinauit, iuxta formam processuris eamdem, si legatus de Hispanie partibus recessisset. Nos igitur, cum fratribus nostris aliisque uiris prudentibus et in utroque iure peritis, super  petitione huiusmodi deliberatione habita diligenti, quosdam audiuimus asserentes, quod, cum iam dictus Celestinus papa, predecessor noster, contra predictam sententiam uisus fuerit Ilerdensi ecclesie restitutionis beneficium indulsisse, utpote cum, ea non obstante, causam duxerit committendam, supplicationem ipsius ecclesie admittere debebamus, quia per statuta canonica sententia sedis apostolice non negatur posse in melius commutari, cum aut subreptum aliquid fuerit, aut ipsa pro consideratione temporum et etatum, seu necessitatum grauium, aliquid dispensatorie ordinare decreuit, et secundum iura ciuilia, principes contra res  sic iudicatas in auditorio suo examinari restitutionem in integrum permiserunt. Nos autem, tam Ilerdensi quam Oscensi ecclesie, in sua uolentes iustitia prouidere, quia causarum merita partium assertione panduntur, in utriusque partis presentia decreuimus discernendum, utrum restitutio esset data, uel danda contra sententiam memoratam. Ideoque tibi, et dilectis filiis, Oscensi capitulo, per iterata scripta dedimus in mandatis  , ut usque ad festum Beati Luce proximo tunc futurum, uel in personis propriis, uel per sufficientem et idoneum responsalem, nostro uos curaretis conspectui presentare, ostensuri, si possetis, quod non deberet dicta sententia retractari, uel, si forsan exigente foret iustitia retractanda, per uos uel responsalem  eumdem appareretis sufficienter instructi, ut canonice procederetur in negotio principali, pro certo scituri, quod, cum litibus finem imponere cuperemus, et in questione premissa, propter multam locorum distantiam, non posset ad nos sine magnis laboribus et expensis sepius haberi recursus, si ad premissum terminum, quem uobis duxeramus peremptorium assignandum, iniuncta contemneretis implere, nos nichilominus in ipso negotio, quantum possemus, de iure procedere curaremus. Cum igitur diutius exspectatus, tandem ad presentiam nostram personaliter accessisses, et uenerabilis frater noster, Gob, episcopus Ilerdensis, qui te dudum preuenerat, ecclesiam suam ad audientiam proponeret restitutam et restitui de gratia peteret, si  plene forsitan restituta non esset, tu uero econtrario diceres, nec audientiam ei contra sententiam esse datam, nec de cetero esse dandam, cum fuisset super iis in nostra presentia disceptatum, et inducte uarie rationes utrinque, de consilio fratrum nostrorum, eidem episcopo audientie restitutionem duximus concedendam. Proposuit igitur in nostra presentia constitutus, lite tam super possessorio quam petitorio contestata, quod, cum olim Saraceni maiorem partem Hispanie occupassent, bone memorie tunc episcopus Ilerdensis, transiens ad montana, in quodam oppido, quod Rota dicitur, episcopalem cathedram collocauit.

Episcopus quoque, qui tunc temporis ecclesie  Oscensi preerat, similiter ad montana conscendens, in uilla que Iacca dicitur se recepit, et in ea posuit sedem suam. Tandem uero, cum inclyte recordationis Sanctius, rex Aragonie, Saracenos cepisset in forti manu et extento brachio debellare, ita ut de illius terre recuperatione iam spem certam conciperent Christiani, inter Rotensem et Iaccensem episcopos controuersia super limitibus est exorta, Rotensi episcopo asserente, quod Alkanadre fluuius, Iaccensi uero econtrario proponente, quod Cinga fluuius ipsorum dieceses limitaret. Controuersia igitur hac in regis audientia recitata, ipse, qui nouerat terre situm, de utriusque partis assensu predictis  diecesibus certos limites assignauit, sicut publicum continet instrumentum. Rege uero apud obsidionem Osce percusso sagitta, et, sicut Domino placuit, interempto, inclyte recordationis Petrus, rex Aragonie, natus eius, Oscam de Saracenorum manibus liberauit, et pontificalem in ea restituit dignitatem, et a Rota, quantum in eo fuit, sedem transtulit in Barbastrum, quod felicis recordationis Urbanus et Paschalis, predecessores nostri, auctoritate apostolica confirmarunt. Idem quoque rex per P . . . Barbastrensem fecit ecclesiam dedicari, et eam uelut ecclesiam cathedralem dotauit pariter et ditauit, et certis ei terminis assignatis, immunitates etiam regia liberalitate concessit. Cumque Barbastrenses episcopi ecclesiam Barbastrensem  longo tempore pacifice possedissent, bone memorie Gaufr. sextus et ultimus episcopus Barbastrensis, a Barbastro fuit per Oscensem ecclesiam uiolenter expulsus. Successore igitur eius, ille uiam uniuerse carnis ingresso, et Oscensi episcopo, temporibus predicti Eugenii, predecessoris nostri, propter hoc apud sedem apostolicam constitutis, cum episcopus Barbastrensis cathedram suam, a qua fuerat uiolenter expulsus, coram bone memorie G. sancte Romane Ecclesie cardinale qui auditor partibus datus erat, sibi restitui postularet, et Oscensis episcopus restitutionem peteret ecclesiarum de Belsa et Gestan. quibus spoliatum se dicebat iniuste, licet eorum uterque tantum possessorium  intentaret, idem tamen episcopus Barbastrensis, tam super possessione quam proprietate ecclesie Barbastrensis, et de Belsa et Gestan. Ecclesiarum, fuit minus legitime condemnatus.

Ipse autem, predicto Eugenio uiam uniuerse carnis ingresso, prefato Anastasio, successori eius supplicauit humiliter, et ad memoratum Celestinum, predecessorem nostrum, tunc apostolice sedis legatum, commissionis litteras impetrauit, qui cum usque ad diffinitiuam sententiam processisset, appellationi Oscensis ecclesie deferens, negotio supersedit. Iterum eodem modo processit, a predicto Alexandro, predecessore nostro, legatus in Hispaniam et super hoc negotio specialiter delegatus.

 Ipse preterea, cum in summum pontificem fuisset assumptus, causam super hoc, memorato G. tunc Sancti Angeli diacono cardinali, apostolice sedis legato et predictis . . . Tirasnensi, Oxoniensi . . , etc. . . Calaguritano episcopis, sub tenore superius expresso commisit, et licet, cardinale legationis sue fines egresso, episcopi usque ad receptionem testium presentibus partibus processissent, quia tamen ex parte Oscensis ecclesie fuit ad sedem apostolicam appellatum, ipsi iudices causam ad sedem apostolicam remiserunt. Quamuis autem bone memorie . . . . predecessor tuus, et predictus episcopus Ilerdensis, ad eiusdem C. predecessoris nostri presentiam accessissent, non fuit tamen finaliter in causa processum, sed ea in suo statu manente, in terre subsidium,  quam tunc nitebantur inuadere Sarraceni, partes ad propria sunt remisse.

Super iis igitur Ilerdensis episcopus allegabat, quod, cum predicte dieceses de assensu partium fuerint limitate, ac facta limitatio uidentibus et scientibus, tam episcopis quam canonicis Oscensis ecclesie, per sexaginta annos et amplius fuerit obseruata, Ilerdensi ecclesie ea que petierat ratione limitationis huiusmodi competebant, que, si ab initio forsan ex aliqua causa fuisset inualida, processu tamen temporis per silentium partis alterius legitimum fuerat sortita ualorem, presertim, cum de assensu partium facta fuerit, et per Romanam Ecclesiam exstiterit confirmata. Preterea, etsi limitatio huiusmodi nullatenus tenuisset, quia tamen per quadraginta  annos, et amplius, que per limitationem ei obuenerant bona fide ac iusto titulo Ecclesia possederat Ilerdensis, absque aliarum rationum suffragio sola se poterat prescriptione tueri; nec nocet quod obiicitur ex aduerso, limites prescribi non posse, cum limitatio, quam pars Oscensis ecclesie allegabat, nulla fuerit, nec posset ostendi, que non tenuit si etiam facta fuit, quia preter assensum partium de rebus subiectis dominio aliorum, quas nec habebat tunc temporis, nec habuit postmodum, huiusmodi limitatio fuerat attemptata. Insuper, cum flumen publicum esset limes, illud non perscripserat ecclesie Ilerdensi, sed que infra limites habebantur, quod a canone non uetatur. Poterat quoque utraque limitatio simul stare, cum limitatio quam  pars tua, frater episcope, inducebat, Cingam fluuium, illa uero, quam Ilerdensis allegabat ecclesia, Alkanadre flumen limitem appellaret, et reuera pro maiori parte Cinga, pro minori uero Alkanadre fluuius Oscensem diecesim limitaret. Item, etsi Cinga fluuius tanquam limes diuideret dieceses memoratas, et limitatio, quam Oscensis dicebat ecclesia precessisse, aliquando tenuisset, et per sedem fuerit apostolicam confirmata, nunc tamen illa debebat limitatio preualere, que de consensu partium postmodum facta erat, et diutissime obseruata. Nam, in finalibus questionibus statur ueteribus munimentis, nisi uarietate successionum uel possessionum arbitrio fines probentur fuisse mutati. Preterea, sententia  predicti Eugenii contra ecclesiam Ilerdensem inducta non nocet, cum lata fuerit per negligentiam, uel errorem, contra res antea iudicatas, a quibus non fuerat appellatum. uerum, donatio Barbastri, facta ecclesie Ilerdensi liberalitate regali, et per sedem apostolicam confirmata, erat inuiolabiliter obseruanda, cum in priuilegiis etiam partis alterius auctoritate apostolica firmaretur. Contra hec autem, frater episcope, proponebas, quod inclyte recordationis Ranimirus, rex Aragonie, cum Sanctio, filio suo, prius predictas dieceses limitarat, imo declarauerat limitationem, que facta fuerat ab antiquo, et in eius priuilegio continetur, in quo Rotensis episcopus et alii octo episcopi subscripserunt; quare Sanctius ipse contra factum suum uenire non potuit  postmodum cum effectu, presertim, cum limitatio ipsa fuisset per bone memorie Gregorium et Urbanum, Romanos pontifices, confirmata; nec nocet quod obiicitur ex aduerso, eumdem Urbanum Oscensi ecclesie omnia que Ranimirus rex illi concesserat confirmasse, iis duntaxat exeeptis, que Sanctius rex Aragonie cum P . . . filio suo de predecessorum tuorum assensu, de predicti regis patris sui constitutione mutauit, cum ea non exceperit pro Rotensi ecclesia, sed capella potius in honorem Domini nostri Iesu Nazareni constructa, utpote inter quam et Oscensem ecclesiam questio diutius fuerat uentilata. Nec minus etiam limitari loca illa, quia tenebantur ab hostibus, potuerunt, aut limitata monstrari, cum res que apud hostes existunt,  posse legari propter spem postliminii sanciat ius ciuile. Nec obest similiter si econtrario proponatur, quod, etsi limitatio ista precesserit, prius tamen pars altera Barbastri fuerat possessionem adepta, quia, cum priuilegium ecclesiarum existat, ut dominium etiam preter possessionem acquirant, patet Oscensem ecclesiam, sicut tempore prior fuerat, in iure fuisse similiter potiorem. Eodem quoque modo non obest obiecta transactio, cum nec Rotensis nec Iaccensis episcopus eam subscriptione propria roborauit, nec accesserit clericorum assensus, qui super eo non minus quam in alienatione fuerat requirendus. Preterea, priuilegia Urbani et Paschalis, in quibus sedes episcopalis apud Barbastrum legitur confirmata, nequaquam obsistunt, cum cassata intelligantur  cum aliis, que predictus Eugenius sententiando cassauit, et predictus Alexander asserat ea falsa, licet quoad scripturam reperiantur integra in Regestis, quod ex negligentia quoque potuit prouenire. Illud etiam quod pars aduersa proponit, se uidelicet ad audientiam restitutam, sic debet intelligi, ut concessum ipsi fuerit iniquam, forsan, si posset, latam sententiam demonstrare; quare, si pars ipsa concessione huiusmodi non est usa, sententia debet in suo robore permanere. Insuper, etsi ab initio tantummodo possessorium fuerit intentatum, postmodum de possessione et proprietate pariter fuit actum, cum priuilegia exhiberentur utrinque per que non possessio sed proprietas comprobatur.

 Prescriptio autem, que obiicitur ex aduerso, probata non fuit nec potuit comprobari, imo nec obiici cum effectu, cum pars eadem allegarit ad se rerum illarum, quas se prescripsisse asserebat, dominium ex causa alia prouenisse. Constat autem, quod rem suam nemo prescribat, nisi prius desinat esse sua, nec erat sub disiunctione illius partis petitio admittenda, cum de iure suo actor debeat esse certus, etsi aliquando propter factum et contumaciam rei, plures actiones sub alternatione posse proponi legantur. Item, nocere non poterat, si obiiceret pars aduersa, quod causa, que inter P. Regem, et S. Oscensem episcopum uertebatur, commissa fuerat Po. episcopo Barbastrensi, cum Oscensis  episcopus eum petiuisse iudicem non probetur, et si petiuisset etiam, delictum persone non esset in damnum Ecclesie retorquendum. Attestationes uero, per quas Herdensis ecclesia uisa fuerat comprobare se de Barbastro uiolenter expulsam, non poterant de iure ualere, utpote que fuerant lite non contestata recepte, sicut ex predictis Celestini pape, predecessoris nostri, ut dicunt, litteris comprobatur. Predicte quoque attestationes non debuerant apperiri, quoniam, etsi Herdensis ecclesia per eas quod intenderat comprobasset, debebat tamen loco suo possessio remanere, cum proprietas ad Oscensem ecclesiam ratione sententie pertineret; quare, prius quam attestationes aperirentur predicte, fuerat de sententia cognoscendum, quia  dolo quis petit quod restituere statim debet.

Allegabat igitur pars Oscensis ecclesie pro se: primo, limitationem Ranimiri, et Sanctii, filii eius, Regum Aragonie, non tam factam ab eis quam per eos, qualiter facta fuerit antiquitus declaratam: secundo, priuilegia predictorum Gregorii et Urbani, predecessorum nostrorum, qui non solum confirmationem huiusmodi confirmarant, sed statuerant, ut taliter imposterum seruaretur; tertio, sententiam dicti Eugenii, predecessoris nostri, que fuerat cardinalium subscriptionibus roborata, de qua temerarium, imo sacrilegum esset presumere, quod lata legitime non fuisset, cum instar sacrilegii sit de statutis principum iudicare; et licet contra sententiam ipsam audientia data fuerit Ecclesie  Herdensi, ipsa tamen retractata non fuerat, imo nec debuerat retractari, cum nec ostenderetur aliquid fuisse subreptum, nec quod dictus Eugenius pro necessitate locorum, temporum uel etatum, super hoc duxerit dispensandum; quarto, prescriptione se Oscensis ecclesia tuebatur, cum habuerit ex sententia bonam fidem, et a tempore ipsius sententie quinquaginta octo anni fuissent elapsi, nec interruptio econtrario probaretur, cum super commissione predicti Anastasii nichil penitus pars altera comprobauit, et commissio sepedicti Alexandri fuerit reuocata; ipse quoque Celestinus, predecessor noster, ut dicunt, in litteris sue confirmationis asseruit, quod a tempore late sententie lis non fuerat  contestata; preterea, sepedictus Alexander eidem indulsit, ne respondere super hoc aliquatenus cogeretur, et silentium imposuit ecclesie Herdensi, felicis autem recordationis Lucius et Clemens, predecessores nostri, sententiam Eugenii confirmarunt. Demum, eadem pars adiecit, quod ecclesias de Belsa et de Gestan. tempore limitationis possederat, et ecclesia de Alkezar fuerat data ipsi, cum fuit de Saracenorum manibus liberata. Nos igitur, auditis his et aliis que fuerant hinc inde proposita, priusquam plenius examinaretur negotium preliberatum, te ac predictum episcopum Herdensem ad compositionem induximus, et obtinuimus tandem a uobis, et uestris uoluntatibus requisitis, ut nostris consiliis pareretis. Nos ergo, postquam uestras diligenter  inuestigauimus uoluntates, de prouida consilii deliberatione statuimus, ut Barbastrensis ecclesia cum terminis suis, sicut a predicto P. rege Barbastro fuerant assignati, tibi, et, per te, Oscensi Ecclesie, in perpetuum remaneret; confirmantes ecclesie Ilerdensi omnia que inter Cingam et Alkanandrum fluuios possidebat. Omnes autem ecclesias, quas tu, a Serra, Arbi inferius  inter predictos fluuios possidebas, cum ecclesiis de Belsa, et Gestan. in duas partes diuidi iussimus; et medietatem Oscensi ecclesie, aliam uero medietatem Ilerdensi precepimus assignari; et preterea, de assensu eiusdem Ilerdensis episcopi, possessiones quas habebat eius ecclesia apud Iaccam, tibi, et ecclesie tue pro bono pacis tradi precepimus in perpetuum possidendas.  De iis autem ecclesiis inter uos huiusmodi compositio interuenit, ut ecclesie de Presigneg. Torres, Peralta, Pertusa, Perdicaria, Monte Rubeo, Almerge, Castrum, et Ecclesia de Fornell. cum omnibus terminis suis, et omnes ecclesie que sunt, uel erunt inposterum inter Cingam et Alkanadrum ab ipsis inferius, cum ecclesiis uallium de Belsa, et Gestan. Ilerdensi ecclesie perpetuo iure cedant, exceptis ecclesiis de Berbegal. Lacunarota, Iuuerto, et Caxcorba, que cum omni iure, et uniuersis terminis suis Oscensi ecclesie in perpetuum sint subiecte. Ecclesia quoque de Alkesar cum omnibus ecclesiis et pertinentiis suis, et omnes ecclesie que sunt, uel erunt inter Cingam, et Alkanadrum fluuios, a terminis de Pertusa, Perdicaria, Monte Rubeo, et  Almerge, et Fornellis, superius, usque ad Pirenos montes, eidem Oscensi ecclesie perpetuo subiacebunt, preter ecclesias de Azlor, Alberola, Auosca, et Colungo, que cum omni iure ac uniuersis terminis suis perpetuo suberunt ecclesie Ilerdensi.

Decernimus ergo, statuimus et sancimus, ut hec compositio seu diuisio facta per nos, utriusque partis assensu, perpetuam obtineat firmitatem, nec unquam Oscensis Ecclesia contra Herdensem, uel Ilerdensis contra Oscensem moueat questionem. Ne autem causa ipsa de cetero ualeat in contentionis scrupulum refricari, uniuersa instrumenta uel argumenta, que pro alterutra parte uel hactenus sunt  inuenta, uel amodo poterunt inueniri, nos, auctoritate apostolica, nichil penitus contra hec ualitura censemus. Nulli ergo . . . nostre constitutionis infringere, etc. Si quis autem, etc. Amen amen, amen.

Datum Ferentini, per manum Ioannis S. R. E. subdiaconi et notarii, uI Kal. Iunii, indict. uI, Incarnationis Domini anno 1203, pontificatus uero, etc.

In eumdem fere modum scriptum est Gombaldo, Ilerdensi episcopo.



LXXuI CARSIAE, OSCENSI EPISCOPO, EIUSQUE SUCCESSORIBUS CANONICE SUBSTITUENDIS, IN PERPETUUM. Ipsum et ipsius Ecclesiam recipit sub protectione B. Petri, et enumerantur bona ad ecclesiam Oscensem pertinentia. 


In eminenti sedis apostolice specula, licet immeriti, etc., usque Eapropter, uenerabilis in Christo frater, tuis iustis postulationibus clementer annuimus, et Oscensem Ecclesiam cui Deo auctore preesse dignosceris, sub beati Petri et nostra protectione suscipimus, et presentis scripti priuilegio communimus. Inprimis siquidem statuentes, ut ordo canonicus, qui secundum Deum et beati Augustini regulam, etc., usque obseruetur. Preterea, quascunque  possessiones, etc., usque consistant. In quibus hec propriis duximus, etc., usque uocabulis. Locum ipsum, in quo prefata Ecclesia sita est, cum omnibus pertinentiis suis; ecclesiam de Lacunarota; ecclesiam de Berbegal; ecclesiam de Cazcorba; ecclesiam de Iauerco, cum omnibus pertinentiis suis; ecclesiam de Alkasef; ecclesiam de Lacellis; ecclesiam de Poio, cum omnibus pertinentiis suis; ecclesiam de Archos; ecclesiam de Crescenzan. Ecclesiam de Oz, cum omnibus pertinentiis suis; ecclesiam de Saltauo; ecclesiam de Costean; ecclesiam de Figarolis, cum omnibus pertinentiis suis; ecclesiam de Enat; ecclesiam de Coscollela; ecclesiam de Padul, cum omnibus pertinentiis suis; ecclesiam  de Soluas; ecclesiam de Aissa, cum omnibus ecclesiis de Suprarbi, et pertinentiis suis; archidiaconatum de ualle, cum omnibus ecclesiis et pertinentiis suis; prioratum de Rauaga, cum omnibus pertinentiis suis; ecclesiam et uillas de Pertinellis et de Borres, cum omnibus pertinentiis suis; ecclesiam et uillam de Auos, et medietatem uille de Iapsa, cum omnibus pertinentiis suis; prioratum de Liert; ecclesiam de Castello, cum omnibus pertinentiis suis; prioratum de Sasaue, cum omnibus ecclesiis et uillis; uallem de Borao, cum aliis ecclesiis et uillis sibi subiectis, et omnibus pertinentiis suis; prioratum Sancti Petri de Siresa, cum omnibus ecclesiis, uillis, et aliis pertinentiis suis; archidiaconatum de Aneo, cum omnibus ecclesiis et pertinentiis suis;  ecclesiam de Maxons, cum uilla de Boliola, et aliis pertinentiis suis; archidiaconatum de Sodorol, cum omnibus ecclesiis et pertinentiis suis; ecclesiam et castrum Sancti Felicis, cum omnibus pertinentiis suis; prioratum de Lasieso, cum omnibus pertinentiis suis; prioratum Sancte Marie de Latre, cum uilla de Stallo, et aliis pertinentiis suis; ecclesiam Sancti Emeterii; ecclesiam et uillam de Marcellanico, cum omnibus pertinentiis suis; uillam de Laios; molendina de Berdon ad ecclesiam de Maxons pertinentia; uillam de Arauos, cum omnibus pertinentiis suis; uillam de Centenero; uillam de Isus; uillam de Idries, cum omnibus pertinentiis  suis; uillam de Alborego; uillam de Banarei; uillam de Tabernas, cum omnibus pertinentiis suis; ecclesiam de Arascos; ecclesiam de Kinsano, cum omnibus pertinentiis suis; ecclesiam de Nisano, cum omnibus pertinentiis suis; castrum de Escanella, cum omnibus pertinentiis suis; castrum de Sessa, cum omnibus pertinentiis suis; castrum de Fananas, cum omnibus pertinentiis suis; castrum de Alkala; castrum de Zelun, cum omnibus pertinentiis suis; ecclesiam et hereditatem de Pallarolo, cum omnibus pertinentiis suis; prioratum Sanctorum Massarum, cum decimis et pertinentiis suis; hereditates de Monzon et de Abrisen, cum omnibus pertinentiis suis; et monasterium Monialium Sancte Crucis; et ecclesiam de Peralta, cum pertinentiis suis, et  omnes alias ecclesias, uillas et possessiones, ad mensam canonicorum Oscensium pertinentes, cum libertatibus et immunitatibus suis. Preterea, quod de communi assensu capituli tui, uel partis consilii sanioris, in tua diecesi per te fuerit canonice institutum, ratum et firmum uolumus permanere. Prohibemus autem, ne laicus quilibet de cetero in Oscensem canonicum admittatur, cuius receptionem, si deinceps facta fuerit, irritam esse decernimus et inanem; nichilominus statuentes, ne aliquis clericus secularis in eadem ecclesia, contra ipsius consuetudinem approbatam, in prioratu uel archidiaconatu, seu alia dignitate qualibet ministrare presumat. Cemeteria quoque ecclesiarum et ecclesiastica beneficia nullus hereditario iure possideat;  quod si quis facere forte contenderit, censura canonica compescatur. Decernimus ergo, ut nulli omnino hominum liceat prefatam ecclesiam, etc., usque profutura, salua sedis apostolice auctoritate. Si qua igitur in futurum, etc., usque subiaceat. Cunctis autem . . . usque inueniant. Amen, amen, amen.

Datum Ferentini, uI Kal. Iunii, per manum Ioannis S. R. E. subdiaconi et notarii.



LXXuII. . . . EPISCOPO DORTOSENSI. Precipit ut ecclesias quasdam episcopo Oscensi restituat. 

Olim pie recordationis Alexander papa predecessor  noster . . . . . predecessori tuo per suas dedit litteras in mandatis, sicut in eisdem perspeximus contineri, ut episcopo Oscensi ecclesias de Alkezar, per bone memorie Eugenium papam, predecessorem nostrum, adiudicatas eidem, quas idem predecessor tuus auctoritate regia contra iustitiam detinebat, infra duos menses post susceptionem litterarum suarum, qualibet occasione, et appellatione cessantibus, restituere, ac in pace dimittere non tardaret. Ipse uero, mandati apostolici surdus auditor existens, id efficere non curauit, sicut uenerabilis fratris nostri, Carsie, Oscensis episcopi, in nostra presentia constituti, conquestio nobis exposita  patefecit. Cum igitur omnibus simus in sua iustitia debitores, uolentes unicuique sua iura seruare, fraternitati tue per apostolica scripta precipiendo mandamus, quatenus memoratas ecclesias cum pertinentiis suis, infra duos menses post susceptionem presentium, prefato episcopo restituere, sublato cuiuslibet contradictionis et appellationis obstaculo, non postponas, uel usque ad festum Purificationis beate Marie proximo uenturum apostolico conspectui te presentes, super his exhibiturus eidem quod postulat ordo iuris; districtius inhibentes, ne, cum ad presens habeas possessionem carumdem, dolo possidere dimittas, ut cogi non debeas super his eidem iustitiam exhibere. Alioquin, cum dolus patrocinari nemini debeat, te  noueris pena legitima percellendum.

Datum Ferentini, uIII Kal. Iunii.



LXXuIII. uERCELLENSI EPISCOPO  Sententiam ab episcopo Pergamensi, in causa que super ecclesia de Seuitio uertebatur, latam auctoritate apostolica confirmat. 

Cum uenissent ad apostolicam sedem dilecti filii, u. et L. et super ecclesia de Seuitio, qua idem L. se asserit contra iustitiam spoliatum, uellent ad inuicem litigare, dilectum filium, I. subdiaconum et capellanum nostrum, eis concessimus auditorem. Cumque in ipsius essent presentia constituti, prefatus u . . . procurator dilecti filii, u. Rendeuacce,  proposuit, allegando, quod cum idem L. publica laboraret infamia, focariam in domo, nec non et tabernam haberet, et usuras nichilominus exerceret, uenerabilis frater noster . . . . . . Pergamensis episcopus, iudex ordinarius, per dilectum filium . . . . . archidiaconum ecclesie Pergamensis, et quosdam alios eum citauit, ut satisfacturus super premissis ipsius se conspectui presentaret, qui contemnens mandatum episcopi memorati, uenire penitus recusauit. Prefatus uero episcopus, habito consilio archidiaconi et aliorum, tulit sententiam contra eum, et eumdem spolians ecclesia Sancti Andree, eidem u. Rendeuacce assignauit eamdem, sicut apparet per publicum instrumentum; quam sententiam  procurator prefati u. Rendeuacce confirmari petebat. Ceterum, prefatus L. proposuit ex aduerso, quod cum eadem ecclesia esset pretermisso iuris ordine spoliatus, ad apostolicam sedem accedens, ad dilectos filios . . . . . abbatem Sancti Laurentii Nouariensis, et magistrum F. de Trino, Sancti Protasii canonicum, litteras impetrauit, ut si ita esset, supradicto u. et procuratore suo amoto a prefata ecclesia, uel quolibet alio illicito detentore, eam cum fructibus inde perceptis restitui facerent clerico conquerenti. Cumque predicti iudices prefatum episcopum multoties citauissent, tandem, post multas citationes, quemdam responsalem mittere  procurauit, qui propter pignora, et quedam alia, que ab ipsis iudicibus petebantur, non fuit admissus, cum eadem nollet aliquatenus exhibere. Tandem uero terminum eidem episcopo peremptorium prefixerunt, sed idem nec uenit, nec aliquem curauit mittere responsalem, propter quod iudices ipsi testes prefati L. recipere procurarunt, per quos cum legitime probatum fuisset, quod idem L . . . . . per decem annos pacificam possessionem habuisset Ecclesie memorate, restituerunt ei Ecclesiam ipsam, et amoto eodem u. ipsum in corporalem possessionem induxerunt eiusdem, qui litteras apostolicas ad delegandos iudices impetrauit, ut sententiam ipsam, sicut esset iusta, auctoritate apostolica confirmarent, quam idem, sicut in  eorum scripto apparet, confirmare curarunt. Preterea, dictus L. alias ad uenerabilem fratrem nostrum . . . Pergamensem episcopum, litteras impetrauit, ut a predicta ecclesia iam dicto u . . . amoto, eam ipsi restituere non differret, quod episcopus, memorato u . . . non citato, nec presente, per sententiam adimpleuit. uerum, quia prima delegatorum sententia prolata contra iuris ordinem inuenitur, eo quod in absentem et non citatum, et lite non contestata, proferri non debuit, maxime cum ipsius cause emolumentum, siue detrimentum ad ipsum u. tantum pertineret, et in sententia memorati episcopi Pergamensis littere apostolice in iudicio non probantur ostense, utramque sententiam duximus irritandam, mandantes quatenus sententiam  episcopi Pergamensis pro u . . . Rendeuacca et contra L. latam, sicut est iusta, facias auctoritate nostra per censuram ecclesiasticam firmiter obseruari. Postmodum uero, conuocatis, etc., canonico fine, etc. Testes, etc. Nullis litteris obstantibus preter assensum partium, etc.

Datum Ferentini, X Kal. Iunii.



LXXIX. . . . . . DE WENELOC  , ET . . . . DE HENLI, PRIORIBUS, HEREFORDENSIS ET BANGORENSIS DIeCESIUM. Causam que inter episcopum et electum Bangorenses uertebatur ipsis committit. 

Causam, que uertitur inter uenerabilem fratrem nostrum . . . . . Bangorensem episcopum  , et dilectum  filium R. quondam subpriorem de Alberconwe, longo iam tempore motam, et nondum finem debitum assecutam, ne diutius maneat indecisa, de utriusque partis assensu uobis sub certa forma duximus committendam. Ideoque discretioni uestre per apostolica scripta mandamus, quatenus alter  uestrum ipsius episcopi testes in Anglia, et reliquos testes subprioris in Wallia, super omnibus omnino articulis, tam principalibus quam incidentibus, appellatione remota, recipiat et examinet diligenter, ita quod si alteruter forte nequiuerit personaliter interesse, per procuratorem idoneum suam iustitiam prosequatur. Attestationes autem, confessiones et allegationes in scriptis redactas, nobis sub sigillis uestris inclusas mittere procuretis, prefigentes partibus terminum competentem, quo cum ipsis, per se uel idoneos responsales, ad presentiam nostram accedant, sententiam auctore Domino recepture. Si qua uero partium legitime citata presentiam uestram adire noluerit, uos nichilominus iuxta mandatum nostrum in ipso negotio procedatis.  Nullis litteris obstantibus preter assensum partium, etc.

Datum Ferentini, Iu Kal. Iunii.



LXXX  . REGI CASTELLAE. Ut filiam suam regi Legionensi incestuose copulatam reuocet, et mandatis apostolicis pareat. 

Bonorum omnium largitori, qui dat omnibus affluenter, et non improperat, distribuens gratias et dona dispensans, regia serenitas actiones tenetur exsoluere gratiarum, quod fecit ei nomen grande iuxta nomen Magnorum qui sunt in terra, et tam potentiam quam prudentiam tibi gratuita largitate concessit, ut, dum utraque per reliquam iuuaretur,  nec prudentia esset sterilis uigore potentie destituta, nec potentia noxia sapore prudentie non condita. uerum, quia non est prudentia neque consilium contra Deum, in his que Dei sunt, et secundum Deum laudabiliter possunt agi, tuam debes prudentiam exercere, ne, si aliter egeris, stultam faciat Dominus sapientiam huius mundi, priuilegio te priuans indulto, si, tot gratiarum ingratus, donis eius abusus fueris contra eum. Sane, licet olim dilectum filium, fratrem Rainerium, uirum religiosum, prouidum et fidelem, ad dissoluendam incestuose coniunctionis copulam, que inter regem Legionensem et filiam tuam, in diuine maiestatis offensam, Ecclesie scandalum, et contemptum canonice sanctionis, contracta fuerat, in Hispaniam curauerimus  destinare, tanquam nos, imo Deum labiis honorares, cum tamen cor tuum esset longe a mandatis nostris, uel diuinis uerius, exequendis, uerbis placabilibus eius elusisti censuram, et refundens in alium culpam tuam, Ecclesie iudicium effugisti. uerum, sicut frequenti relatione didicimus et publica fama clamat,  usque adeo illaqueasti regem eumdem, et sic circumuenisti simplicitatem ipsius, ut sine multo dispendio regni sui, filiam tuam a se, si uelit etiam, non ualeat separare, cum plures et meliores munitiones regni Legionensis nomine predicte filie tue receperis, et per tuos feceris et facias custodiri, eidem tue filie remansuras, si fuerit a rege relicta. Preterea, cum prolem ex huiusmodi copula incestuosa susceptam denuntiauerimus spuriam, et secundum constitutiones legitimas in bona paterna nullo unquam tempore successuram, tu, de quo miramur non modicum, callide procurasti ut ei pene penitus totum regnum Legionense iuraret. Cum enim predicto regi de terra tua consiliarios deputaris, et fere uniuerse munitiones ipsius detineantur  a tuis, tanquam frenum in os eius posueris, ipsum pro tue uoluntatis arbitrio circumducis, et quasi non minus de terra eius quam de proprio regno disponis. Quia igitur tantum apostolice sedis, imo Ecclesie generalis, opprobrium ulterius dissimulare nec uolumus nec debemus, monemus serenitatem regiam et exhortamur attentius, et sub diuini iudicii obtestatione mandamus, quatenus omnes colligationes iniquitatis huiusmodi omnino dissoluas, que fasciculos habent annexos, usque in infernum inferiorem animas deprimentes, et recipias, imo reuoces etiam natam tuam, ut subductam incestuosis amplexibus cuiuis tantum in Domino matrimoniali possis federe copulare. Alioquin, ne tam anima tua quam filie tue ac regis ipsius de nostris  manibus requiratur, in te ac in terram tuam, sicut expedire uiderimus, procedemus, et admonitionem acrior sequetur uindicta quam credas.

Datum Ferentini, Non. Iunii.



LXXXI  . ARCHIEPISCOPO NARBONENSI  . Ut abbatiam seu archiepiscopatum dimittat cum utrique preesse non possit  . 

Si notasses melius quod legisti, quoniam priuilegium meretur amittere, qui permissa sibi abutitur potestate, gratia sedis apostolice non fuisses abusus, nec per abusionem perderes quod per usum poteras retinere. Olim sane, sicut accepimus, apostolica tibi sedes indulsit, ut sic ad dignitatem ascenderes  pastoralem, quod abbatiam Montis Aragonum cui antea prefueras nichilominus retineres. Credidit enim ecclesia Romana in honore quem fraternitati tue non sine multa dispensationis gratia deferebat, tam Narbonensis metropoleos quam abbatie Montis Aragonum, onera releuare, et utrique sine alterius iactura consulere, imo utramque iuuare per reliquam, et neutri per alteram derogare, sperans quod sic preesses et prodesses utrique, quod neutri deesses penitus uel obesses. uerum, quod dolentes  referimus, sic prees earum utrique, ut pene penitus neutri prosis, et dum sequeris sanguinis et carnis affectus, spiritalem affectionem et pastorale debitum quasi persequi  uidearis. Ecce etenim, Narbonensi ecclesia derelicta, in predicta resides abbatia, et dum eos nimis tenere diligis quos caro reddidit tibi charos, illos quodammodo probaris odisse, quos caritas tibi reddidisse debuerat cariores. Sane, si, populi tui et domus tui patris oblitus, suscitasses semen fratri defuncto pro patribus tuis, filii tibi nati fuissent, qui posteritatis tue gloriam melius propagarent. uerum, quoniam de terra et de cognatione tua uel non uis egredi uel non potes, maledictum diuine legis inieris, quo maledicitur omnibus qui semen non reliquerint super terram; et  dum paruulis petentibus panem, iuxta quod ad officium pertinet pastorale, non frangis, probaris eos quos non paueras occidisse. Inuaserunt enim iam gregem tibi commissum lupi rapaces, ex eo in tuum amplius seuientes ouile, quod, uelut canis mutus latrare non ualens, nec eos latratu deterres, nec, boni pastoris exemplo, animam tuam pro ouibus tuis ponis, sed fugis potius, eis luporum morsibus derelictis. Ecce etenim, dum opus Dei negligenter exerces, uulpes paruule demoliuntur uineam, et messem Dominicam facibus colligatis ad caudas adurunt, et bono semini quod seminatum fuerat zizania homo superseminat inimicus, dum heretici, absentie tue opportunitate captata, cuius utinam uel presentiam euitarent, peruersa dogmata publice  iam in prouincia Narbonensi proponunt, quos, dum eis minus resistitur, multa sequitur populi multitudo. Ne igitur eorum sanguinem Dominus de manu nostra requirat, si negligentiam tuam sustinuerimus negligenter, fraternitati tue per apostolica scripta mandamus et districte precipimus, quatenus uel, relicta penitus abbatia Montis Aragonum, ut de persona idonea ordinetur, resideas in ecclesia Narbonensi, et in ea pastoralis officii debitum laudabiliter exsequaris, uel, contentus, si malueris, abbatia, metropolitice renunties dignitati, cum nolimus ulterius sustinere tantum dispendium ecclesie Narbonensis, imo potius populi Christiani, nec debeamus aliquatenus tolerare, quod eadem  Ecclesia uiduitatis opprobrium defleat te uiuente, sed, nisi ei debitum exhibueris coniugale, potius tali nubat, qui consoletur eam inter angustias constitutam, et purget ab heretica prauitate.

Datum Ferent., III Kal. Iunii, anno sexto.



LXXXII  . COMPOSTELLANO ARCHIEPISCOPO. Indulget ei ut possit absoluere laicos iudices qui errantes clericos mulctarant. 

Boni pastoris officium exsequi comprobaris, dum  ecclesiastice seueritatis rigorem per mansuetudinis spiritum nitaris temperare, ut deceptas rectitudinis specie oues tuas, et positas extra caulas, ad gremium matris Ecclesie reuoces et reducas, ne, si rigor exerceatur in eas ecclesiastice discipline, in profundum ueniant, et contemnant potius, quam medicinam suscipiant salutarem. Sane, per tuas nobis litteras intimasti, quod tue iustitiarii ciuitatis, habentes multitudinem sociam, et zelum iustitie, et ex officio suo sibi hoc licere credentes, in clericos criminibus irretitos iniecere aliquando manus suas, laicorum eos pena mulctantes, quos coinquinans facinus ipsis consimiles fecerat et equales. uerum, cum tu nuntiasses eisdem, quod inciderant in canonem sententie promulgate, tibi  nullo modo crediderunt, cum se non existiment peccauisse pro eo quod eos, uelut malefactores, animaduersione legitima, quasi iustitia dictante, mulctarunt, propter quod nullatenus possunt induci, ut ad sedem ueniant apostolicam absoluendi. Unde, cum sit commune contagium, et timeas, ne ab ipsis aliquid deterius committatur, si eis absolutionis beneficium non prestetur, a nobis humiliter postulasti, ut eos per te, uel aliquem suffraganeorum tuorum, faceremus absolui, quatenus iustitia per misericordiam temperetur, et disciplina penitus non uilescat. Nos igitur, attendentes quod illius, licet immeriti, gerimus uicem in terris, qui non obliuiscitur misereri, quia multitudo dicitur esse in  causa, ne cadat super eos ignis, et non uideant uerum solem, de benignitate apostolice sedis presentium tibi auctoritate duximus indulgendum, ut, ab eis recepta secundum formam Ecclesie cautione, ipsis, nostra fretus auctoritate, absolutionis munus impendas; prouisurus attentius, ut ab huiusmodi et consimili de cetero presumptione quiescant, et expensas, quas essent in ueniendo ad apostolicam sedem facturi, secundum tuam prouidentiam mittant in auxilium terre sancte, uel eorum qui repugnant in Hispania Moabitis. Nulli ergo . . ., nostre concessionis, etc.

Datum Ferentini, uIII Id. Iunii.



LXXXIII  . EIDEM. Facultas absoluendi debiles etate uel sexu, et infirmos, de uiolenta manuum in clericos iniectione. 


Debitum prosequeris pastoralis officii, dum oues languidas tuis humeris reportare studes ad caulas, et earumdem imbecillitatem per tue sollicitudinis diligentiam niteris reuelare. Hinc est igitur, quod concedi tibi a nobis humiliter postulasti, ut si forte contingat aliquem tue dieceseos debilem etate uel sexu, uel infirmitate corporis laborantem, in clericos manus iniicere uiolentas, de nostre permissionis clementia tibi liceat ipsis absolutionis beneficium  impertiri; hoc idem tibi proleuiter manus iniicientibus in eosdem indulgeri deposcens. Nos igitur, de tue discretionis plenitudine confidentes, auctoritate tibi presentium indulgemus, ut eiusmodi sacrilegos secundum Ecclesie formam absoluas, et iniungas eisdem, quod canonice fuerit iniungendum, ita quod passis iniuriam satisfaciant competenter, et tam sumptus itineris, quam redemptionem laboris, quos ad sedem apostolicam ueniendo subirent, iuxta tue prouisionis arbitrium in opera pietatis expendant. Ceterum, grauiter et enormiter delinquentes, qui pro absolutionis munere obtinendo ad sedem apostolicam preualent laborare, occasione prescripte indulgentie non absoluas, ne forte neruus ecclesiastice discipline,  qui per uiolentiam flecti potest, per insolentiam dissoluatur.

Datum Ferentini, III Non. Iunii



LXXXIu  . PETRO, COMPOSTELLANO ARCHIEPISCOPO. Priuilegium ecclesie Compostellane a Celestino papa datum de prescriptione uotorum aliquot, que Hispania S. Iacobo sanxerat, firmum reddit. 

Ex litteris bone memorie Celestini pape, predecessoris nostri, cognouimus euidenter, eum in fauorem ecclesie tue pro reuerentia B. Iacobi statuisse, ut cum in lege contineatur humana, quod in tributis et publicis functionibus nullum prescriptio locum obtinet, et illa uota sint quasi tributa,  que Deo et prefato eius apostolo Hispania statuit annis singulis exsoluenda, prescriptio illa, que tibi et ecclesie tue super eisdem uotis obiicitur, locum non habeat aut uigorem. Nos igitur, quantum cum Deo possumus, tue uolentes fraternitati deferre, presenti pagina indulgemus, ut in quibus illa constitutio Celestini pape locum habet, ea licenter utaris. Nulli ergo . . ., nostre concessionis, etc.,

Datum Ferentini, III Non. Iunii.





LXXXu  . INSEBURGIS, FRANCIAE REGINAE, AD PAPAM. Miserrimum eius statum exprimit, et pape operam atque auctoritatem implorat.

Spirituali Patri ac domino suo, Innocentio, Dei gratia summo pontifici, filiarum eius minima, Inseburges,  Francie, nomine solo, regina, se ipsam ad pedes in omni humilitate. In spiritu humilitatis et in animo contrito sepissime uestre pie paternitati miserias meas, tam per me quam per meos, explanare curaui, et quia conuersa in erumna mea iugum Domini, non graue sed grauissimum, assidue porto, adhuc, Pater sanctissime, recogitabo uobis omnes annos meos in amaritudine anime mee, in qua iugiter permanens dilectum meum, fasciculum myrrhe mihi factum, inter ubera commorantem sustineo, remedium amaritudinis, per  uos Christi uicarium, desiderans obtinere. uos siquidem per Dei gratiam estis successor Petri, collega Pauli, qui Corinthium gladio spiritus trucidare minime formidauit, Phinees imitator, mons in uertice montium positus, ad quem oculi leuandi, tuitio oppressorum, refugium miserorum. Unde ad uos Patrem sanctissimum confugio, et utinam mihi datum fuisset desuper, ut pedes Elisei mihi compatientis amplecti ualerem, lacrymis rigarem, capillis extergendo, angustiam animi mei expressius opere quam litterulis exponeremus. Eripite itaque me, Pater iuste, ut non infigar, liberate me ab his qui oderunt me, et de profundis aquarum que gratis persequuntur me. Persequitur me dominus maritus meus, Philippus, illustris rex Francorum, qui non  solum me sicut uxorem non uidet, sed solitudine carceris meam desiderans fastidire iuuentutem, opprobriis et calumniis per suos satellites me irritare non cessat, ad indignationem spiritus, ut ei contra matrimonii iura et legem Christi consentiam, per preambulos Antichristi, qui, speciem pietatis habentes, uirtutem eius abnegant, me prouocare nullatenus erubescit. Sciatis autem, Pater sancte, quod in nostro carcere nullum est mihi solatium, et innumeras et importabiles molestias patior; nec enim me audet aliquis ibi uisitare, nisi aliqua religiosa persona, ad me consolandam accedere, nec de ore alicuius uerbum Dei ad reficiendam animam meam possum audire, nec copiam habeo alicui sacerdoti confessionem meam faciendi; missam raro  audire possum, alias horas, nunquam. Insuper nulla persona uel nuntius de terra natiuitatis mee cum litteris, uel sine litteris, ad me uenire uel mihi loqui permittitur; uictus mihi aliquando arctus nimium ministratur; pane tribulationis et potu angustie quotidie utor; nil medicinale, prout expedit fragilitati humane, nec qui de salute corporis mihi consulat, uel faciat quod mihi prosit, possum habere. Balneum intrare non sinor; si uolo minuere mihi sanguinem, facere non possum; et propterea timeo mihi de uisu, et ne graues infirmitates mihi superueniant: uestimentorum copia non adest, nec talia sunt qualia deceret habere reginam. Accedit ad cumulum miserie mee, quod ille persone admodum  uiles, que mecum ex uoluntate regia conuersantur, nunquam bona mihi uerba proponunt, sed contumeliosis sermonibus et iniuriosis affligunt, de quibus etiam audiui et scio, quod, preterquam a me recesserint, mihi compatiuntur, sed inde nichil mihi consolationis impendunt, sed tristem iugiter me compellunt remanere. In quadam domo sum clausa, nec inde possum exire. Quid plura? Miserias meas non possem per singula prosequi, quia ea mihi denegantur, que nulli Christiane mulieri deberent denegari, et ea mihi fiunt, que nulli fieri deberent, quantumcunque abiecte, persone. Litteras, quas sanctitas uestra mihi mandauit, habere  non potui. His namque et similibus, que uestre ad presens non ualeo exponere sanctitati, ita quod tedeat me uiuere afflicta, cum ignorem quid agere debeam, oculi mei ad uos sunt, Pater sanctissime, ne peream. Preterea, dico non corpore, sed spiritu: cum enim quotidie morior per gloriam uestram, et propter iura matrimonii illibata seruanda, quam dulcis, quam iucunda, quam suauis mihi misere, mihi desolate, mihi ab omnibus repudiate et eiecte, unica mors corporalis adueniret, qua tot mortium discrimina aufugere possem. uerum, quoniam angustie mihi sunt undique, quia si contra Deum agere mors mihi est, si autem non egero non effugiam manus persecutorum, a uobis, qui pater estis consolationis, consolationem peto. Hoc uestre, ut  iam per me et clericos meos insinuatum est, significans sanctitati, et rogans et protestans, quod, si minis ac terroribus compulsa, feminea fragilitate, contra iura matrimonii mihi aliquid proposuero, non sit in preiudicium prenominati matrimonii, et a uobis qui persecutor estis confessionis extorte, nequaquam recipiatur, sed in manu forti et brachio extento ab hac me curetis absoluere miseria, Pater benigne, ut, si forte dominus meus, Philippus, rex Francorum illustris, diabolica fraude deceptus, contra me super sepefato matrimonio denuo agere tentauerit, tali loco me procuret sisti uestra paternitas, in quo, pristine libertati et primis parentibus restituta, libere meam possim in omnibus declarare uoluntatem, et, si, fide interposita uel sacramento  interueniente, hoc, quod predixi, fuero timore intercedente confessa, ab illa obligatione, apostolice miserationis obtentu, me liberare dignemini. Ita uero faciatis, Pater sancte, ut consolationem uestram, sententiam et iustitiam quam omnibus exhibetis, mihi nullatenus subtrahatis, ut in extremo examine premium condignum ab omnipotenti Deo recipere ualeatis. ualeas, Pater sancte.



LXXXuI  . PHILIPPO, ILLUSTRI REGI FRANCORUM. Scribit ei in fauorem Inseburgis regine, et abbatem Casemarii legatum mittit 

Inter Deum et hominem constituti, dum figmentum  figulum reueretur, et metuit factura factorem, ac rursum diligit caro carnem, et nimis tenere pater filium amplexatur, pene ambigimus quid agamus, uerentes ne, si detulerimus homini contra Deum, aut etiam distulerimus propter eum officii nostri debitum exercere, grauem incurramus diuine maiestatis offensam, et sanguis illius de nostris manibus requiratur, et rursum si etiam, exigente iustitia, huiusmodi hominem aggrauemus, molestemus eos grauius, sine quibus non potest de facili molestari. Si enim hoc egerimus per quod homini placeamus, quia Deo displicebimus, mors est nobis, nec hominis forsan effugiemus offensam si Deo uoluerimus complacere.  uerum, licet magis Deo quam homini nos conueniat obedire, ne iugum seruitutis ipsius a nobis excutere uideamur, et mendaciter nos seruos seruorum Dei, si serui Christi non fuerimus, appellare, qui, si placeremus hominibus, serui Christi, secundum Apostolum, non essemus, mediam tamen uiam duximus eligendam, uolentes, si desuper datum fuerit, et reconciliare hominem Deo, et Deum homini complacare, ut utrique pariter placeamus. Hoc autem tanto facilius credimus obtinere, quanto, etsi caro concupiscat aduersus spiritum, et spiritus contra carnem, interior tamen homo diuine per omnia expositus uoluntati, exteriorem facilius ad se trahat, uti, cum uterque adheserit Deo, unus spiritus sit cum ipso. Quamuis uero inuita, non libenter, referat auditori,  et aures regias regi detrahentium lingua uitet, nouit tamen, ut credimus, regia celsitudo, quantum ei, super facto carissime in Christo filie nostre, I. regine Francorum illustris, non solum ab extraneis, sed regni sui habitatoribus, et domesticis etiam, detrahatur, quantum etiam ex hoc scandalum patiatur Ecclesia generalis, et qualiter in nos culpam uniuersi refundant, asserentes, quod per patientiam nostram circa eam amplius induraris, cui per restitutionem, quam destitutionem magis uocant, non solummodo non profuisse nos dicunt, sed potius obfuisse. Ecce etenim, sic publica fama clamat, deterius est hodie in Castro regio restitute, quam in monasterio destitute fuisset, cum ibi moniales ei essent solatio, cum quibus in lege Domini die meditabatur  et nocte, ambulans cum eis in lege Domini cum consensu. Hic autem mulieres, que ipsius sunt qualicunque obsequio deputate, scandalo sunt eidem, et ei iugiter imprecantes exasperant eam uerbis, et factis offendunt; ita, ut iam quasi animam eius tedeat uite sue, cum non solum eidem regine non seruiatur regaliter, sed ab aliquibus, quasi serua, seruiliter pertractetur. Insuper, preter hoc quod nec in uestibus, nec in cibis, sicut reginam deceret prouidetur eidem, religiosis etiam ne consolentur eam inter angustias constitutam, et dolores ipsius consolatione possint diuine pagine releuare, adeundi eam inhibita est facultas, ita ut, dum non inuenit consolantem, uideatur carceri mancipata, et lacryme  eius die ac nocte sunt panes ipsius. Sane, si nec timor Domini, nec reuerentia sedis apostolice matris tue, nec nobilitas generis, nec sanctitas uite ipsius regine te sufficienter inducerent, ut eam faceres regaliter pertractari, saltem, ut linguas effugeres detractorum, et nomen bonum, quod multis antefertur diuitiis, tibi perpetuo reseruares, deberes eidem per honorabiles ministros tuos regaliter et liberaliter prouidere, nec deputare tales ad eius obsequium, qui, tanquam oderint uitam eius, ipsius miseriam uerbis contumeliosis adaugeant, afflictiones addentes afflicte, sed qui mestitiam eius consolationis antidoto releuarent. Ceterum, ut taceamus ad  presens quantum ex hoc oculos diuine maiestatis offendas, quantum aggraues famam nostram, scandalizes Ecclesiam generalem, et ledas potius temetipsum, hoc saltem duximus exprimendum, quod si de regina ipsa qdidquam humanitus eueniret, contra te ora omnium laxarentur, quod in necem ipsius fuisses callide machinatus, sicque dicereris partem tui corporis occidisse, nec posses ad alia uota de cetero conuolare. Ut igitur ab opprobriis exprobrantium nobis et tibi, uel uerius pro te nobis, et nos liberes et te ipsum, rogamus serenitatem regiam, monemus, et exhortamur in Domino, quatenus reginam ipsam de cetero, sicut te decet et ipsam, regaliter facias pertractari, ut ex hoc, et Deum tibi reddas propitium, et fauorem hominum  merearis. Sicut enim ad Dominum conuersus fueris, ipse ad te propitius conuertetur; sed profecto, si perstiteris in eius offensa, potius te offendes, et manum eius, quam in donis sensisti hactenus, senties forsitan in flagellis, cum uirgam peccatorum super sortem iustorum Dominus non relinquat. Utinam ergo monita nostra, que de corde puro, conscientia bona, et fide non ficta procedunt, non ficta sed uera deuotione suscipias, et taliter studeas adimplere quod diuinam ex hoc gratiam plenius merearis. Ad hec, dilecto filio . . ., abbati Casemarii, nuntio nostro, quem super hoc monitorem duximus deputandum, adeundi reginam ipsam cum uiris religiosis liberam tribuas facultatem, ut eam ex parte nostra ualeat consolari.

 Ferentini, mense Iunio.



LXXXuII. . . . . PRAEPOSITO . . . . DECANO, ET CAPITULO MERSENBURGENSIBUS. Archidiaconi Mersenburgensis in episcopum electionem confirmat. 

Cassata quondam electione, quam de dilecto filio . . . Mersenburgensi archidiacono, temere feceratis, pro eo quod ipse, minus legitime natus, a uobis eligi non debuerat, sed a nobis poterat postulari, in hoc uobis et ei gratiam duximus faciendam, ut, si denuo conueniretis in eum a sede apostolica postulandum, uenerabilis frater noster. . . Magdeburgensis archiepiscopus   , inquireret diligenter, si consensus uester esset canonicus, uel extortus, et si uigeret in archidiacono ipso tam morum honestas, quam scientia litterarum, et id nobis per suas litteras intimaret. Cum ergo conuenissetis in ipsum a sede apostolica postulandum, dictus archiepiscopus tam a canonicis, quam ab omnibus prelatis Mersenburgensibus, excepto preposito, qui iurare nolebat, ut ferret super his testimonium ueritati, recepit iuratoriam cautionem, quorum depositiones nobis misit suis litteris interclusas, significans etiam, quod prepositus ipse, licet iurare noluerit, confessus tamen fuerat coram eo, se in eumdem archidiaconum conuenisse  cum aliis, et tunc etiam conuenire. Nos igitur, inspectis depositionibus iuratorum, et diligentius intellectis, didicimus ex eisdem, quod sponte conuenerant in archidiaconum memoratum, et quod idem archidiaconus et honestus erat in moribus, et in scientia competenter instructus, et utilis hac tempestate presertim ad regimen ecclesie memorate. Quapropter, Mersenburgensi uolentes Ecclesie prouidere, propter euidentem utilitatem et necessitatem urgentem, de benignitate sedis apostolice gratiam uobis duximus faciendam, postulationem uestram de fratrum nostrorum consilio misericorditer admittentes  . Monemus igitur discretionem uestram, et exhortamur attentius, et per apostolica uobis scripta mandamus, quatenus eidem archidiacono,  tanquam electo uestro, debitam reuerentiam et honorificentiam impendatis, salubria monita et statuta ipsius recipientes humiliter et inuiolabiliter obseruantes. uolumus etiam et mandamus, ut electum ipsum predicto archiepiscopo presentetis statutis temporibus ordinandum in presbyterum, et in episcopum consecrandum.

Datum Preneste, u Non. Maii.



LXXXuIII  . SANCTO PAULO. Recipitur monasterium S. Pauli de urbe sub protectione Romane Ecclesie, et enumerantur bona ad eum spectantia. 

Domino sancto, meritoque beato, predicatori  precipuo, egregioque doctori, Paulo apostolo, Innocentius, indignus episcopus, seruus seruorum Dei, reuerentie uotum cum deuotione perenni. Cum aliqua tibi, beatissime Paule, uas electionis, et gratie predicator, per priuilegii paginam conferre uidemur, non nostra concedimus, sed tua potius confirmamus; quia bona omnia que habemus, tuis interuenientibus meritis, a Patre luminum, a quo est omne datum optimum et omne donum perfectum, nos accepisse fatemur. Ideoque magis tua reputamus esse quam nostra, et utinam ita nostra sint tua, ut tua quoque sint nostra, quatenus qui tuum officium exsequendum suscepimus, ad tuum etiam suscipiamur consortium obtinendum. Sacratissimum  itaque monasterium, in quo tuum uenerabile corpus celebri memoria requiescit, ad ius et proprietatem apostolice sedis iure pertinens spirituali, sub beati Petri coapostoli tui et nostra protectione suscipimus, et presentis scripti priuilegio communimus, in primis siquidem statuentes, ut ordo monasticus qui secundum Deum et beati Benedicti Regulam, etc., usque obseruetur.

Preterea, quascunque possessiones, quecunque bona idem monasterium in presentiarum in, usque  poterit adipisci, firma semper et illibata eidem monasterio perseuerent. In quibus propriis duximus uocabulis exprimenda: locum ipsum in quo prefatum monasterium situm est; burgum eiusdem, cum mola et aliis possessionibus adiacentibus; oblationes, tam maioris altaris quam confessionis ipsius et aliorum altarium; Sanctum Mennatem, cum terris et uineis ab utraque parte uie Scilicine usque ad pontem Pisinnan. Centum montes, cum uineis et pratis iuxta cenobium memoratum; Floran. cum suis pertinentiis; turrem Ioannis de Petro, cum suis pertinentiis que antiquo nomine appellantur Draconi Mandram, cum ecclesia et aliis suis pertinentiis; ecclesiam Sancti Proculi, cum Gualdo, Lapigio et Scizanello, et aliis suis pertinentiis;  Ardeam, cum Rocca sua et turre maiori, et ecclesiis suis et aliis pertinentiis; Patticam, cum ecclesiis et pertinentiis in Hostiensi ciuitate; ecclesiam Sancte Dei Genitricis Marie Salinarum; Paria septem in Urbe uetere, et decem Paria posita in Albinea, et Paria duo posita in eodem territorio, cum Casamassancia suisque mancipiis; castrum decimi, cum ecclesiis suis, et fila Salinarum in Campo maiori et apud Hostiam; item monasterium Sancti Clementis, cum uilla sua; castrum Fuscinanum, cum suis pertinentiis; possessiones in ciuitate uelletri, cum ecclesia Sancte Marie ac cellulis suis; turrem positam in Terrereuello Lucembruce, cum suis pertinentiis; possessiones in Aricia, cum uineis, hortis, et tenimentis et molis; in Albano, cellam  Sancti Nicolai et cellam Sancte Marie minoris, et totum palatium, cum suis ecclesiis et pertinentiis; Castellion. cum suis pertinentiis; tertiam partem Laci Caprulaci, uilleram et Casam nouam, cum suis pertinentiis; castrum Ose; castrum Longitie; sanctum Iulianum; sanctam uictoriam Cortorulum; medietatem Laci Borani; Passaran. et montem Porculum, cum omnibus ad predicta castra pertinentibus; ecclesiam Sancti Laurentii sub columna, et ecclesiam Sancte Marie in Oliueto, cum omnibus ecclesiis suprascriptorum castrorum, intus et extra; casam in Anagnia, cum omnibus possessionibus prefato monasterio ibidem collatis; sextam partem in Castellan. de Duscignan.

 In ciuitate Tiburtin. ecclesiam Sancte Agathe, et molas duas in Cornute, et unam in uesta, et unam in Forma ad portam obscuram, et uineas et oliueta et alias possessiones; Montem Alban. cum omnibus tenimentis ipsius; podium Sancti Christi; castrum Nomentan. et Sanctum Primum, et alias ecclesias, et cryptam Maroham, cum omnibus ad suprascripta castra uel loca pertinentibus; sanctum Marcellin. et podium Caribne; montem Fabalem et castrum Sancti Pauli, cum omnibus ad prescripta  castra pertinentibus; monasterium Sancte Marie montis Dominici, cum suis ecclesiis et pertinentiis; in Marsia, eremum Sancte Marie montis Armensis, cum cellulis suis, tenimentis et omnibus pertinentiis; ecclesiam Sancti Gregorii de Sublone, cum pertinentiis suis; sanctam Mariam in Casis, cum Girata id est Piscaria in Fucino; sanctum Leonardum supra in Cantora, cum cellulis, uillis et molis, et aliis pertinentiis; in Anritemo, hospitale de Casas; in solo Sabinensi, quartam partem Castripozi; in ciuitate Interamnensi, ecclesiam Sancti Laurentii ad perlem Cese; hospitale apostolorum Iacobi et Bartholomei, in ciuitate Tudertina, monasterium Sancte Margarite, cum suis pertinentiis; apud Struncon. Ecclesiam Sancti Antimi, cum omnibus  possessionibus que fuerunt Guidon. de sancto Antimo; in comitatu Narniensi, medietatem castri sancti Urbani; apud Ameriam, hospitale Sancti Iacobi de Redden. Ecclesiam Sancti Magni in Ponte, et ecclesiam Sancti Cathaldi prope castrum Toran. cum eorum pertinentiis; in ciuitate Castellana, dominia et possessiones que fuerunt Rainaldi Guideruldi, cum ecclesiis Sancti Eutitii intus, et Sancti Ioannis extra; ecclesiam Sancti Stephani in castello et burgo suo iuxta ciuitatem Sutrinam, cum omnibus pertinentiis et utilitatibus suis; castrum Sancte Seuere, cum ecclesia et pertinentiis suis; monasterium Sancti Benedicti Nepesin. positum in Pentorn. et massam que uocatur Ulmetum, et massam que  uocatur Maian. positas in territorio Nepesin. et quidquid habet a Ponte Nepesin. usque ad montem Rosulum, et lacum qui uocatur Ianula; castrum uaccaritie, cum ecclesia Sancte Christine, et aliis ecclesiis et pertinentiis suis; castrum Lepriniani, cum suis ecclesiis et pertinentiis; Flaianum, cum suis pertinentiis; ciuitatem Colorum, cum suis ecclesiis et pertinentiis; ciuitatem Stertinian. cum ecclesia Sancti Ioannis, et lacu cum suis pertinentiis; in Episcopatu Narnien. Ecclesiam Sancti Nicolai de monte Maselan. Castrum Raian. cum suis pertinentiis, et castrum nouum, et castrum Tornelli; Rome, ecclesiam Sancti Nicolai de Forma; ecclesiam Sancti Sergii in Subura, Piscarias in flumine, in loco qui dicitur Marmorata, Anditum dominicum,  et Postam, et alias in eodem flumine, subter Roma, pensiones et hortos, et omnia que inter urbem et extra idem monasterium noscitur obtinere. Ad hoc, libertates et immunitates eidem monasterio usque confirmamus.

Statuimus insuper, ut prefatum monasterium nulli prorsus in aliquo nisi Romano tantum pontifici sit subiectum, nec ibi aliquis preter eum quamlibet iuridictionem exerceat, aut aliquam uindicet potestatem. Abbati uero ipsius uenerabilis loci, presentis priuilegii auctoritate concedimus, ut ad honorem et laudem Altissimi, cum mitra et annulo, sandaliis, tunica et dalmatica, missarum solemnia pro tue celebret reuerentia sanctitatis, et astanti clero ac populo benedicat, ita quidem ut, si per  manus Romani pontificis in sacerdotem fuit ordinatus super maius altare licentiam habeat celebrandi; consecrationes autem altarium et ordinationes monachorum, qui ad sacros ordines fuerint promouendi, a quocunque maluerint abbas et monachi eiusdem monasterii catholico duntaxat episcopo, apostolica freti auctoritate, suscipiant, quas sine difficultate ac prauitate precipimus exhiberi. Minores autem ordines, monachis suis idem abbas, dummodo sit presbyter, de nostra poterit indulgentia, cum necesse fuerit, exhibere; cui benedicendi etiam indumenta, que ad usum altaris in eodem monasterio fuerint necessaria; concedimus potestatem. Interdicimus quoque presenti decreto, ut nullus omnino sine speciali mandato Romani pontificis,  in abbatem et monachos eiusdem cenobii, ubicunque morantes, suspensionis aut excommunicationis sententiam promulgare, uel eos ad synodum uocare presumat, sed neque clericos, presertim oblatos, in illis ecclesiis permanentes, in quibus non ad episcopos sed ad ipsum abbatem institutio et destitutio ac correctio dignoscitur pertinere. Quod si quisquam in eos huiusmodi sententias promulgaret, illas decernimus irritas et inanes. Obeunte uero eiusdem loci abbate, nullus ibi qualibet astutia seu uiolentia preponatur, nisi quem fratres communi consensu, uel fratrum pars maior consilii sanioris, secundum Dei timorem et beati Benedicti Regulam, de ipsa congregatione, si tamen in ea per examinationem  Romani pontificis reperiatur idoneus, duxerint eligendum. Si uero, quod absit! in eodem monasterio non posset quisquam idoneus reperiri, tunc Romanus pontifex de alia congregatione prefato monasterio personam idoneam preficiat in abbatem. Preterea, felicis recordationis Gregorii pape, predecessoris nostri, uestigiis inherentes, remittimus monasterio memorato debitum uini, uerris et uacce, quod antiquis temporibus predecessoribus nostris consueuerat exhiberi; saluis gratuitis obsequiis et consuetis exeniis; que in festo Natiuitatis et Resurrectionis Dominice apostolice sedi debent annuatim impendi. Liceat quoque abbati, et conuentui monasterii memorati, fratrum suorum testimoniis in propriis causis uti, siue ciuilem siue criminalem  contineant questionem, etc:, usque deperire; clericos etiam, siue laicos liberos et absolutos, e seculo fugientes, licite ad conuersionem recipiant et eos absque aliqua contradictione retentent.

Cum autem generale fuerit interdictum, licitum sit eisdem ibique manentibus, exclusis excommunicatis et interdictis, submissa uoce, non pulsatis campanis diuina officia celebrare. Ceterum, cum idem monasterium spirituale membrum apostolice sedis et propria Romani pontificis sedes existat, statuimus et sancimus, ut, sicut contra Romanam Ecclesiam non nisi centenaria currit prescriptio, secundum constitutiones canonicas et legitimas sanctiones, ita quoque prefato monasterio minoris temporis prescriptio non obsistat. Sepulturam  quoque ipsius loci liberam esse decernimus, ut eorum, etc., usque a quibus assumpta fuerint corpora mortuorum. Decernimus ergo, ut nulli omnino hominum liceat prefatum monasterium, etc., usque profutura, salua sedis apostolice auctoritate, ac in parochialibus ecclesiis diecesanorum episcoporum iustitia consueta, illis exceptis in quibus plenum ius idem monasterium hactenus dignoscitur habuisse. Si qua igitur in futurum, etc., usque subiaceant: cunctis autem, etc., usque inueniant. Amen, amen, amen.

Datum Ferentini, per manum Ioannis, sancte Romane ecclesie subdiaconi et notarii, primo Iunii, indictione uI, Incarnationis Dominice anno 1203, pontificatus uero domini Innocentii pape III anno sexto.



LXXXIX  . . . . . . . DUNELMENSI EPISCOPO; DECANO, ET . . . . . PRIORI SANCTAE TRINITATIS EBORACENSIBUS. Ut testes, in causa que super statu ecclesie Meneuensis uertebatur, audiant. 


[Cum olim dilectus filius  G. archidiaconus Meneuensis, aduersus uenerabilem fratrem nostrum . . . . Cantuariensem archiepiscopum, super statu Meneuensis ecclesie proposuisset in nostra et fratrum nostrorum presentia  questionem:] archiepiscopo ipsi per litteras nostras dedimus in mandatis, ut, per se uel procuratorem idoneum, ad presentiam nostram super hoc accederet responsurus. uerum,  cum ipse nec uenisset nec misisset propter hoc idoneum responsalem; uolentes Meneuensi Ecclesie paterna sollicitudine prouidere, causam super hoc uenerabili fratri nostro . . . . episcopo Eliensi, et dilectis filiis . . . Londoniensi decano, et . . . . archidiacono de Botingeham, sub certa forma duximus committendam  , a quibus non fuit hactenus iuxta mandatum nostrum in ipsa processum. Ne igitur causa ipsa remaneat indecisa, discretioni uestre per apostolica scripta [mandamus quatenus, nisi pars aduersa predictum archidiaconum per exceptionem legitimam repellere ualeat ab agendo, partibus, si poterit fieri, uel procuratoribus earum, ad locum idoneum et securum per nuntios uestros et litteras conuocatis, et lite legitime contestata, testes quos  archiepiscopus duxerit producendos in Anglia, et quos archidiaconus producere uoluerit contra eum  in Wallia, recipere procuretis. uerum, si archiepiscopus citatus legitime, coram uobis, per se uel procuratorem idoneum, noluerit comparere aut litem etiam contestari, uos nichilominus  senes et ualetudinarios quos archidiaconus, per se uel  procuratorem suum, duxerit producendos, sublato cuiuslibet contradictionis  et appellationis obstaculo, admittatis, et depositiones eorum conscriptas, et uestris sigillis inclusas, ad sedem curetis apostolicam destinare, statuentes partibus peremptorium terminum competentem, quo, per se uel responsales idoneos, nostro se conspectui representent, iustitiam recepture], etc. Testes, etc. Nullis, etc. Quod si tu ea, etc. frater episcope, cum eorum altero.

Datum Ferentini, XIu Kal. Iulii, pontificatus nostri anno sexto.



XC. . . . . . . EXONIENSI  EPISCOPO, ET ELECTO . . . . . BURGENSI. Ut inquirant aduersus episcopum Astoricensem. 


ueniens ad apostolicam sedem dilectus filius, D . . . Astoricensis canonicus, contra uenerabilem fratrem nostrum. . . . . Astoricensem episcopum, enormia multa proposuit coram nobis, super quibus eum intendit criminabiliter accusare; uidelicet quod, suo adhuc predecessore uiuente, ac a sede sua uiolenter eiecto, et episcopatu etiam spoliato, locum eius per ambitionem temerarius usurpauit; quodque sit periurii crimine ac simonie prauitate pollutus; duos insuper homicidas promouerit, unum in archidiaconum, et alterum non legitime natum ad officium diaconatus assumens. Preterea, quod super homicidio publica laboraret infamia, uidelicet quod magistrum  Michelem, legum doctorem, interfici fecerit ueneni maleficio procurato. Quia igitur enormitates huiusmodi sub dissimulatione transiri non debent, discretioni uestre per apostolica scripta mandamus, quatenus, partibus conuocatis, et auditis hinc inde propositis, causam ipsam usque ad diffinitionis calculum diligenter examinare curetis, ipsamque sufficienter instructam ad nostram presentiam remittatis, prefigentes partibus terminum competentem, quo ueniant quod iustitia dictauerit recepture; ad quem si forte uenire neglexerint, nos, quantum de iure poterimus, nichilominus procedemus.

Datum Ferentini, Xu Kal. Iulii.



XCI. NOBILI uIRO . . . . . . COMITI DUNECANO. Compositionem inter ipsum et ecclesiam S. Andree prouide factam confirmat. 


Solet annuere, etc. usque impertiri. Cum autem inter te et ecclesiam S. Andree, super iure patronatus quarumdam ecclesiarum et terris, controuersia  fuisset diutius uentilata, tandem in presentia dilecti filii, I. tituli S. Stephani in Celio monte presbyteri cardinalis, apostolice sedis legati, et karissimi in Christo filii nostri, W. illustris regis Scotie, bone memorie R. tunc temporis episcopi eiusdem Ecclesie, accedente consensu, inter te et ipsam ecclesiam amicabiliter compositio interuenit, quam apostolico postulasti confirmari rescripto. Nos igitur, nobilitatis tue precibus annuentes, compositionem ipsam, sicut sine prauitate prouide facta est, et ab utraque parte sponte recepta et pacifice hactenus obseruata, et in scriptis exinde confectis plenarie continetur, auctoritate apostolica confirmamus, etc. Nulli ergo, etc. Dat. Ferentini, Xu Kal. Iulii.



XCII. EPISCOPO GERUNDINENSI  . De uno qui matrem et filiam carnaliter cognouerat. 


[Ex litteris tue fraternitatis accepimus,  G. lator earum, aperta nobis confessione monstrauit, quod  . . . . matrem cuiusdam puelle quam infra nubiles annos desponsauerat in uxorem carnaliter sepe cognouit, et postmodum carnali commistione puellam tractarit adultam]. Unde ipsius uiri anime prouideri humiliter postulasti, et utrum mulieri ad secundas nuptias, ipso uiuente, liceat conuolare, cum hoc factum publicum et notorium habeatur. [Nos autem eidem uiro penitentiam iniungi fecimus pro peccato; consultationi tue taliter respondentes,  quod, si res ita se habet, eis ab inuicem penitus separatis, mulier alteri uiro non nubat, si, postquam nouit uiri et matris delictum, se carnaliter illi non erubuit commisceri. uir etiam et mater mulieris ipsius nunquam debent ad alias nuptias conuolare, sed semper continentiam seruare tenentur, et enorme deflere delictum, quod ex tam nefanda libidine contraxerunt, presertim, si circa personas huiusmodi de lapsu carnis minime timeatur.

Datum Ferentini, XIII Kal. Iulii.



XCIII  . MONACHIS MONTIS REGALIS, IATI ET CALATETRASII CASTELLA TENENTIBUS, ET COMPLICIBUS EORUM: SINE SALUTATIONE. Ut ipsorum archiepiscopo, ab ipsis grauiter offenso, satisfactionem condignam exhibeant. 


Quod uobis apostolice salutationis alloquium non impendimus, ex uestra noueritis nequitia prouenire. Grauissimam etenim ex parte uenerabilis fratris nostri, archiepiscopi uestri  , noueritis nos accepisse querelam, quod, ei rebelles effecti, predicta castella et thesaurum ecclesie nequiter detinetis, et ea uiuendo luxuriose uastatis, de quibus excommunicatis et hostibus ad oppressionem eiusdem  archiepiscopi largissime ministrantes, ipsi nec in modico subuenitis. Cancellario primo, et fratri eius secundo, damnate memorie Marcualdo, et nunc tertio, W. Capparono, iurastis, et, contra prestitum iuramentum, secretum quoddam quod debebat caute celari, non expauistis nequiter reuelare, unde mala omnia, que Panormi et per Siciliam ab eodem Marcualdo sunt perpetrata, prouenisse uidentur. Insuper, thesauro ecclesie profligato, prefatum archiepiscopum per mensem et amplius obsedistis, et, cum nichil potuissetis in obsidione proficere, erogata pecunia predictum Capparonum ad ipsum obsidendum adducere minime dubitastis, quem, datis uxori sue magnis cupis argenteis et dalmatica de hulla  , ualente plus quam mille tarenos, ad  hoc induxistis, ut homines ipsius archiepiscopi caperet, torqueret et mutilaret, et amicos et consanguineos eius faceret exsulare. Nuntios quoque ipsius ad sedem apostolicam uenientes anno preterito apud Messanam capi fecistis et male torqueri. Obedientias etiam Ecclesie que uobis sunt attribute, cupiditate rapacissima destruentes, redditus earum, contra Regulam beati Benedicti, in uestram proprietatem conuertistis, archiepiscopo nichil aut modicum erogantes, cum sint redditus annuum decem millium tarenorum. Ad hec, sepulcrum bone memorie G. archiepiscopi, predecessoris eius, presumptione sacrilega uiolastis, et subtractis inde archiepiscopalibus indumentis, et sepulcro semitecto relicto, estis in eum similia comminati. Pro  quibus et aliis multis excessibus, et quia mandato nostro noluistis aliquatenus obedire, in uos excommunicationis sententiam promulgauit, sed uos, in malitia uestra damnabiliter obstinati, pastoris uestri censuram nullatenus formidatis. Quia igitur tanta scelera nec uolumus nec debemus ulterius sustinere, per apostolica uobis scripta mandamus et districte precipimus, quatenus predicta castra pariter et thesaurum iam dicto archiepiscopo, omni occasione et excusatione ac dilatione cessantibus, resignetis, eique de uniuersis excessibus memoratis satisfactionem congruam studeatis humiliter exhibere, ipsi tanquam Patri et pastori uestro debitam obedientiam et reuerentiam exhibendo. Quod  si in obstinatione et contumacia uestra duxeritis persistendum, sententiam, quam ipse in uos canonice promulgauit, nos ratam et firmam habentes, eam faciemus auctore Domino inuiolabiliter obseruari, et potestis insuper formidare, ne, uobis, uestra promerente malitia, prorsus exclusis, idem archiepiscopus, auctoritate sedis apostolice, uel regulares canonicos in ipsa ecclesia, uel clericos instituat seculares.

Datum Ferentini, Xu Kal. Iulii.



XCIu. ILLUSTRI REGI CASTELLAE. Abbatem et conuentum Trianenses ipsi commendat. 


Quanto maiorem ille, per quem reges regnant et principes dominantur, inter homines tibi contulit potestatem, tanto ecclesias et monasteria regni tui in quibus pro uiuis ac defunctis assidue Dominus exoratur, benignius debes et studiosius confouere, ut uiri religiosi sint orationibus pro tua populique tibi subiecti salute libere ac libenter intenti, cum a molestationibus seculi regia fuerint protectione securi. Hac igitur confidentia prouocati, dilectum filium . . . abbatem, et conuentum Trianensis  Ecclesie, regali celsitudini propensius commendantes, per apostolica scripta rogamus, monemus attente, et in remissionem tibi iniungimus peccatorum, quatenus diuino intuitu, et pro reuerentia B. Petri et nostra, predictam Ecclesiam, tanquam Romane Ecclesie filiam specialem, nec non memoratos abbatem et conuentum, eorumque iura, ab omnium iniusto grauamine et indebita molestatione defendas, eosque in ordine suo et concessa sibi ab apostolica sede libertate conserues, sicut in priuilegio, ad precum tuarum instantiam a bone memorie Celestino papa, predecessore nostro, ipsis indulto, noscitur contineri. Nolumus autem regiam excellentiam reputare molestum, quod petitionem tuam super eo, quod sepedictam ecclesiam in potestatem  Monasterii S. Facundii redigi postulabas, non duximus admittendam, cum id de iure facere non possemus.

Dat. Ferentini, XIu Kal. Iulii.



XCu. CANTORI, PeNITENTIARIO, WILLELMO ALBOINI, SUBDIACONO PAPAE, CANONICO, LEMOuICENSIBUS. Ut A. Taines, subdiaconum, in canonicum et fratrem a preposito et capitulo S. Iuniani, iuxta tenorem mandati apostolici de hoc iam dati, recipi faciant. 

ueniens ad apostolicam sedem dilectus filius, A. Taines, subdiaconus, nostris auribus intimauit, quod, cum olim dilectis filiis . . . preposito, et capitulo  Sancti Iuniani scripserimus, ut eum in canonicum reciperent et in fratrem, dilecto filio . . . abbate uosiensi  , illi procuratore concesso, ut eos, nisi causam ostenderent sufficientem et iustam quare non esset recipiendus ab eis, per districtionem ecclesiasticam, omni appellatione et dilatione cessante, compelleret ad receptionem ipsius, idem abbas diem partibus sepius assignauit. In cuius tandem presentia quibusdam ex canonicis ipsius ecclesie ex parte uniuersitatis, et ipso subdiacono  constitutis, ipsi subdiacono fuit obiectum, quod manus iniecerat in clericum uiolentas, et quod non suppetebant ecclesie facultates. uerum, subdiaconus ipse, cum ad probandam iniectionem manuum uiolentarum tantum testes de auditu inducti fuissent, purgationem sue innocentie presentauit; et, licet per testes partis ostenderetur aduerse, ecclesie non suppetere facultates, euidenter tamen probauit econtra, quod, postquam super receptione ipsius apostolicum mandatum receperant, quatuor qui residentiam in eadem ecclesia faciebant, duosque non residentes canonicos, et unum prebendarium residentem etiam decessisse  . Cumque super his et aliis fuisset coram eodem litigatum abbate, tandem, cum super prolatione sententie  dubitaret, negotium ipsum apostolice sedis prouisioni remisit. Nos autem, eidem subdiacono, et P. presbytero, qui pro parte uenit aduersa, dilectum filium, B.  tituli S. Susanne presbyterum cardinalem, dedimus auditorem, in cuius presentia cum multa fuissent ab utraque parte proposita, et nobis postmodum ab ipso relata, quia in litteris iam dicti continebatur abbatis, quod de canonicorum obitu predictorum ei constitit manifeste, sicut superius est expressum, nichilque fuerat contra subdiaconum probatum eumdem, quominus haberetur idoneus ad ecclesiasticum beneficium obtinendum, ne prouisione, in qua ei apostolice sedis benignitas subueniri mandauerat, fraudaretur, eum loco unius defunctorum decreuimus admittendum. Ideoque,  discretioni uestre per apostolica scripta mandamus et districte precipimus, quatenus, nisi dicti prepositus et capitulum, ad monitionem uestram, subdiaconum ipsum, prout est decretum a nobis, in canonicum receperint et in fratrem, uos, auctoritate nostra suffulti, eum in prebende possessionem illius corporaliter inducentes, ei stallum in choro et locum in Capitulo, sublato cuiuslibet contradictionis et appellationis obstaculo, assignetis. Contradictores . . . nec obstet prepositi iam dicti absentia, cum Parisiis morari dicatur, si capitulum eam ad elusionem mandati nostri duxerint alligandam. Taliter autem mandatum apostolicum impleatis, quod idem subdiaconus non cogatur propter hoc ad sedem apostolicam amplius laborare. Quod si non omnes . . .  duo uestrum, etc.

Datum Ferentini XIu Kal. Iulii, anno sexto.



XCuI. EPISCOPO ELIENSI  , ABBATI DE TARRETON  , ET DECANO LINCOLNIENSI  . Ut clerici a priore et canonicis de Hikerham, in ipsorum ecclesiis presentati ab archiepiscopo Eboracensi admittantur. 

Dilecti filii . . . . prior et canonici de Hikerham  transmissa nobis petitione monstrarunt, quod uenerabilis frater noster, archiepiscopus Eboracensis, et officiales eius, in ecclesiis suis ad presentationem eorum clericos, contra tenorem priuilegiorum suorum, contemnunt admittere pro sue arbitrio uoluntatis. Nolentes igitur, ut propter hoc dictorum fratrum Ecclesie sustineant detrimentum, discretioni uestre per apostolica scripta mandamus, quatenus, si predictus archiepiscopus, et officiales eius, personas idoneas sibi a fratribus ipsis canonice presentatas admittere ad regimen ecclesiarum illorum malitiose distulerint, uos eas ad canonicam presentationem eorum, auctoritate nostra suffulti, nullius contradictione uel appellatione obstante, admittere procuretis; ita tamen, quod propter hoc successoribus  eiusdem archiepiscopi nullum imposterum preiudicium generetur. Quod si non omnes, etc. Tu, frater episcope, cum eorum altero, etc.

Datum Ferentini, XI Kal. Iulii.



XCuII  . ARCHIEPISCOPO BITURICENSI  , EPISCOPO CATURCENSI  . Ut capellanos et Burgenses castri Lemouicensis corrigant. 

Olim primo uobis, et secundo tibi et suffraganeis tuis, frater archiepiscope, dedimus in mandatis, ut sententias interdicti in Burgenses et castrum Lemouicenses, propter excessus multiplices et enormes, et suspensionis et excommunicationis in  capellanos dicti castri, propter inobedientiam eorum et contumaciam, a uenerabili fratre nostro, Lemouicensi  episcopo, promulgatas, sicut rationabiliter late fuerint, faceretis per Bituricensem prouinciam, usque ad satisfactionem idoneam, per censuram ecclesiasticam, appellatione remota, inuiolabiliter obseruari. Adiecimus etiam in secundo mandato, ut, si dicti clerici et capellani admoniti, episcopo suo contemnerent infra mensem satisfactionem debitam exhibere, compelleretis eosdem per eamdem censuram, appellatione cessante, ad sedem apostolicam cum uestrarum estimonio litterarum uenire suspensos. Licet autem mandatum apostolicum quantum fuit in uobis deuote fueritis exsecuti, dicti tamen capellani et  clerici, non redeuntes ad cor, sed illud cum Pharaone potius indurantes, non solum in sua pertinacia perstiterunt, sed de die in diem obstinatiores effecti, ut nouissimus error deterior sit priore, in ecclesiis dicti castri ea, que damnatam heresim sapiunt, predicant manifeste, qui excommunicati diuina non metuunt officia celebrare; Burgenses insuper, sicut ex litteris episcopi prefati accepimus, capellanis ecclesiarum et monachis Sancti Martialis  expulsis, bona ceperunt eorum, matronas et alios qui excommunicationis sententiam metuentes ad eorum officium non accedunt, eos etiam, qui in die Pasche ab ipsorum manibus corpus Christi recipere noluerunt, pena pecuniaria punientes. Cum igitur nouorum curationi morborum nouis semper sit remediis occurrendum, et ferrum apponendum sit uulneri, quod fomenti remedium non admittit, ne pars sincera trahatur, cum morbus pestilens iam subrepat, fraternitati uestre per apostolica scripta mandamus atque precipimus, quatenus, si clerici et capellani predicti ad commonitionem uestram, infra mensem post susceptionem presentium, non satisfecerint iuxta prioris mandati nostri tenorem, uos eos, auctoritate nostra  suffulti, beneficiis, appellatione remota, priuetis. Quod si nec sic eis uexatio dederit intellectum, et infra mensem alium a sua noluerint iniquitate desistere, uos ipsos auctoritate apostolica solemniter ab officiis deponatis, uti sic inobedientes, et contumaces, qui hec audierint, terreantur, et in partibus illis, que iam quasi exstincta uidetur scintillula correctionis ecclesiastice reuiuiscat.

Datum Ferentini uI Idus Iunii, anno sexto.



XCuIII. EPISCOPO  , ET WILLELMO ALBOINI, CANONICO, LEMOuICENSIBUS. Causam Assaliti clerici decanum et capitulum Sancti Aredii molestantis examinandam ipsis committit. 

 Ex parte decani et capituli ecclesie S. Aredii nostris fuit auribus intimatum, quod cum uenerabilis frater noster, O.  Hostiensis episcopus, olim in partibus uestris apostolice sedis legatus, eis dederit in mandatis ut Assalitum clericum in canonicum reciperent et in fratrem; tandem, quia contra eumdem clericum fuit exceptum ab illis, quod esset ex duplici adulterio procreatus, ipsumque propter hoc recipere recusarent, presertim cum iuramento teneantur astricti nullum in canonicum recipere talem, episcopus ipse, sicut in eius litteris perspeximus contineri, factum eius duxit in patientia tolerandum, dummodo Hel. nepos Hel. fratris Grandimontensis, reciperetur ab illis; quo ad preces eius benigne recepto, episcopus Assalito iam dicto,  ne spe quam de precibus eius conceperat frustraretur, in ecclesia Sancti Frontonis, supradicta ecclesia longe nobiliori, prouidit. Ceterum, idem A. ut predictos decanum et capitulum super receptione sua iterum infestaret, ad apostolicam sedem accedens, ad uenerabilem fratrem nostrum, Burdegalensem archiepiscopum, et dilectum filium . . . . . abbatem Albeterrensem, litteras ueritate tacita impetrauit; quo audito, decanus et capitulum, antequam  per ipsas litteras citarentur, sedem apostolicam appellarunt. Iudices uero, appellatione contempta, licet ad eos nequaquam accedere, nec ipsi etiam ire possent propter guerrarum tumultus ad illos, mandarunt eos tanquam excommunicatos ab omnibus euitari. Bernardo ergo, presbytero, pro iam dictis decano et capitulo, et magistro P. Aimerici Boiol pro parte altera, procuratoribus in nostra presentia constitutis, et petentibus eorum rationes audiri, dilectum filium, L.  tituli S. Crucis presbyterum cardinalem, dedimus auditorem, qui ea que fuerunt coram ipso proposita nobis retulit diligenter. Nos autem, nolentes aliquem iniuste grauari, discretioni uestre per apostolica scripta precipiendo mandamus, quatenus inquisita super  premissis diligentius ueritate, si uobis constiterit Assalito iam dicto, postquam fuit contra eum, sicut superius continetur, exceptum, in supradicta ecclesia Sancti Frontonis per prefatum episcopum fuisse prouisum, et alterum in ecclesia Sancti Aredii ad preces episcopi receptum eiusdem, uos ipsum Assalitum a molestatione decani et capituli predictorum faciatis per districtionem ecclesiasticam, appellatione remota, cessare; illi super hoc perpetuum silentium imponentes, et reducentes in irritum quidquid contra eos et illorum ecclesiam, predictarum litterarum occasione, temere noueritis attemptatum. Alioquin, eum recipi faciatis in canonicum et in fratrem, dummodo nichil ei obstet de canonicis institutis; contradictores monitione  premissa, per censuram ecclesiasticam, appellatione postposita, compescendo.

Datum Ferentini, XII Kal. Iulii anno sexto.





XCIX  . LITTERAE CRUCESIGNATORUM AD PAPAM. De absolutione facti Iadere.

Sanctissimo Patri et carissimo domino, I. Dei gratia summo pontifici, B. Flandrie et Hainouie, L. Blezensis et Claromontensis, et H. S. Pauli comites, milites sui, cum promptissima ad omne obsequium uoluntate, oscula pedum. Intellecto paternitatis uestre mandato, et tam uestris quam uenerabilis Patris, P. tituli S. Marcelli presbyteri  cardinalis, apostolice sedis legati, litteris per nuntium ipsius et nostros ueneratione condigna receptis, prompta sumus deuotione in omnibus exsecuti, et secundum formam expressam in litteris uestris iuramento prestito, siue recognito, absolutionis apostolice sumus beneficium consecuti, et litteras quas petistis, iuxta mandatum dicti legati eidem remisimus, quarum etiam tenorem per latorem presentium apostolatui uestro duximus intimandum, de uestra apostolica pietate confisi, quod mandatum uestrum, quantumcunque ex paterna seueritate dure sonet exterius, pro obedientia filiorum  et deuotione promptissima nichil nobis uel heredibus nostris interius continere debeat captiosum. Tenor siquidem dictarum litterarum hic est  . [B. Flandr. et Hain. L. Blezen. et Clar. et H. S. Pauli comites, Oddo de Chanliet, et W. frater eius omnibus ad quos littere iste peruenerint, salutem in Domino. Notum fieri uolumus, quod super eo quod apud Iaderam incurrimus excommunicationem apostolicam, uel incurrisse nos timemus, tam nos quam successores nostros sedi apostolice obligamus, quod ad mandatum eius satisfactionem curabimus exhibere.

Datum apud Iaderam, anno Domini 1203, mense Aprilis.]

Sane, litteris istis sigilla nostra comitum sine  contradictione libenter appendimus, sed baronum sequentium, hoc est Od et W. fratris eius intelleximus defuisse, licet et barones se esse confessi sint, sicut ab illis accepimus, quibus fuit absolutionis uestre officium delegatum, et illis iniunctum fuerit, in uirtute prestiti iuramenti statim absolutione concessa, ut litteras quas recepistis emitterent. Super facto autem illustris uiri ac principis exercitus nostri, marchionis Montisferrati, quo uidelicet, pro apostolica reuerentia et de conseruatione stolii uestra uoluntate complenda, ostensionem litterarum uestrarum humiliter impediuit ad tempus, donec uidelicet iterata iussione sanctitas uestra preciperet quod in hac tempestate super  his agendum foret, supplicamus piissime paternitati uestre, ut diuini amoris intuitu non feratis indigne; certissime tenentibus uobis, quod, si ostense fuissent littere . . . . duci et uenetis, eo loco et tempore, quod ipsa die, et stolium ruptum, et nunc fuisset dissolutus exercitus. Sane, per magistrum Ioannem Nouiomensem, nuntium nostrum, accepimus, quod ipse pro dissimulanda excommunicatione uenetorum ad tempus, pro ipso periculo dissolutionis exercitus, paternitati uestre propensius supplicasset, et non fuisset auditus, et quod super hoc imposuisset ei preceptio uestra silentium. Nihilominus tamen uoluntatem uestram inquirere iterata consultatione maluimus, quam in corporum et animarum nostrarum periculum, et terre sancte desolationem,  et inimicorum crucis insultationem atque derisum, contra uoluntatem etiam uestram, sicut omnino credimus, et per nuntios uestros intelleximus, per dictarum ostensionem litterarum stolium scinderetur. Illud autem certissime teneat paternitatis uestre discretio, quod quidquid super litteris eisdem preceperit iussione, quidquid inde contingere debeat, siue dictus marchio, siue cuicunque ex nobis iniunxeritis, faciet incunctanter.





C  . LITTERAE MARCHIONIS MONTISFERRATI. Litterarum pontificis suppressionem excusat.


[Sanctissimo Patri et domino I, diuina Prouidentia summo pontifici, Bonifacius, marchio Montisferrati, cum osculo pedum paratam ad omne obsequium uoluntatem. Paternitatis uestre litteris a baronibus exercitus signatorum acceptis, et cum omni reuerentia et deuotione prestito, siue recognito, iuramento, absolutionis beneficium apostolice consecutis, per nuntium uenerabilis Patris nostri, P. tituli S. Marcelli presbyteri cardinalis, apostolice sedis legati, communicato baronum consilio, intellexi super facto Iadere per eumdem nuntium ad ducem et uenetos a sede apostolica excommunicationis  litteras emanasse. Attendens igitur, imo tenens pro certo quod eo loco et tempore littere uestre nullatenus possent ostendi, quin statim noster dissolueretur exercitus et stolium rumperetur, reminiscensque de consilio uestro multa dissimulanda fore loco et tempore, si ueneti ad dissolutionem stolii aspirarent, diuini amoris intuitu, nec non et pro sedis apostolice reuerentia, a qua stolium et nuntium habuit, et postea firmamentum, consilium habui litteras illas ad tempus supprimendas, donec mandatum uestrum atque consilium iterata perciperem iussione, easque de manu nuntii uestri cum omni humilitate, flexis genibus, magno compunctionis et deuotionis spiritu suscepi, uiroque religioso . . . abbati Laudensi, ad tempus tradidi conseruandas,  super hoc potius obedientie filialis exspectans meritum, quam apostolice indignationis offensam ex pie intentionis actu necessario incurrisse. Intellexi etiam a duce et a quibusdam uenetis, familiaribus meis, quod super facto Iadere nuntium proprium incontinenti uestre transmitterent sanctitati, qui utrum hactenus ad sedem apostolicam peruenerit ignoramus, qua spe suspensus nuntium hactenus distuli transmittendum. Hinc est quod paternitati uestre cum omni deuotionis et humilitatis affectu supplico, ut uestrarum suppressio litterarum, que quidem humilitatis mee ministerio facta est, et discretionis ac pietatis uestre confidentia, pacis uestre tranquillitatem in aliquo non moueat uel conturbet,  presertim cum ego et barones exercitus mandatum uestrum parati sumus exsequi, quidquid iterata nobis iniunxeritis iussione. Confidimus etenim quod circumspectioni uestre magis complaceat ex sustinentia modica stolium similiter stare, quam ex litterarum uestrarum ostensione subita deperisse.] Ceterum, simplicitatem huius nuntii sic excuso, quod ea tempestate et tanta difficultate meatus non habui promptiorem.



CI  . MARCHIONI MONTISFERRATI, B. FLANDRIAE, L. BLESENSI ET H. SANCTI PAULI COMITIBUS. Ut in subsidium Terre sancte transfretent. 


[Cum in manu ualida et extento brachio egressi fueritis de Aegypto, ut uos ipsos Domino in sacrificium offerretis, doluimus non modicum et dolemus quod Pharao uos persequitur fugientes, uel uos potius sequimini Pharaonem, qui uos, sub quadam necessitatis specie ac uelamine pietatis, sub iugo peccati uetuste nititur subdere seruituti.] Doluimus autem, sicut premisimus, et dolemus pro nobis pariter et pro uobis et pro uniuerso populo Christiano. Pro nobis, quia, dum quod seminaueramus in lacrymis,  per legatos et litteras nostras, uobis et aliis sepius, non absque quadam amaritudine cordis et corporis anxietate non modica, uerbum Domini proponentes, et exhortantes nominis Christiani cultores ad uindicandam iniuriam Iesu Christi, credebamus nos in exsultatione messuros, ex improuiso messi nostre inimicus homo superseminauit zizania, et sic semina uitiauit, ut in lolium degenerasse triticum uideatur. Pro uobis autem, quoniam, cum expurgassetis uetus fermentum, et crederemini iam penitus ueterem hominem cum suis actibus exuisse, modicum fermenti, et utinam modicum, corrupit denuo totam massam, et dum uestimenta uestra candida non seruastis, quasi ueterem reinduistis amictum, manum retrahentes ab aratro, et respicientes cum  coniuge Loth retrorsum; ita ut iam apti non uideremini, secundum Apostolum, regno Dei. [Pro populo autem Christiano doluimus et dolemus, quoniam inde humiliatur amplius unde credebatur potius exaltari. Cum enim multi qui uos precesserant in Terre sancte succursum, quod non ascenderatis audito, ad propria sunt reuersi de proximo uestro passagio diffidentes; Saraceni de accessu uestro dubii, et illorum recessu securi, contra Christianos animos assumpserunt, et qualiter peccatis exigentibus preualuerint contra eos referre nolumus, cum sit fere ubilibet diuulgatum. Gaudemus autem quod, receptis litteris nostris, erraneum in uobis intelligentes excessum, deuote ac humiliter mandatum estis apostolicum  exsecuti, et, iuramento prestito uel recognito, absolutionis beneficium percepistis, uos et successores uestros, filii comites, cum duobus baronibus Gallicanis, ad satisfaciendum iuxta mandatum nostrum, super eo quod apud Iaderam excommunicationis sententiam incurristis, per patentes litteras obligantes. Utinam autem penitentia uestra sit uera, ut sic peniteatis uidelicet de commissis, quod a similibus de cetero caueatis; quoniam qui adhuc agit quod penitet, non est penitens, sed illusor, et cani reuerso ad uomitum comparatur penitens rediens ad peccatum. Est quoque leuius peccatum  quod semel committitur, quam quod commissum semel postmodum iteratur. Nullus itaque uestrum sibi temere blandiatur, quod terram Grecorum occupare sibi liceat uel predari, tanquam minus sit apostolici sedi subiecta, et quod . . . . . . . . . imperator Constantinopolitanus, deposito fratre suo, et etiam excecato, imperium usurpauit. Sane, quantumcunque in hoc uel aliis idem imperator, et homines eius iurisdictioni commissi delinquant, non est tamen uestrum de ipsorum iudicare delictis, nec ad hoc crucis signaculum assumpsistis, ut hanc uindicaretis iniuriam, sed opprobrium potius crucifixi, cuius uos obsequio specialiter deputastis.]

Monemus igitur nobilitatem uestram, et exhortamur attente, et per apostolica uobis scripta precipiendo  mandamus, quatenus nec decipiatis uos ipsos, nec ab aliis decipi permittatis, ut sub specie pietatis agatis illa, quod absit! que redundent in uestrarum perniciem animarum, sed cessantibus potius occasionibus friuolis et necessitatibus simulatis, in Terre sancte transeatis subsidium, et crucis iniuriam uindicetis, accepturi de hostium spoliis que uos, si moram feceritis in partibus Romanie, oporteret forsitan a fratribus extorquere. Aliter enim, quia non possumus nec debemus, remissionis uobis gratiam nullatenus pollicemur. Inhibitionis autem nostre tenorem, qua uobis, sub excommunicationis interminatione, uetuimus ne terras Christianorum inuadere uel ledere tentaretis, nisi uel ipsi  uestrum iter nequiter impedirent, uel alia iusta et necessaria causa forsan occurreret, propter quam aliud agere, interueniente legati nostri consilio, ualeretis, memoriter retinere uos uolumus, et monemus ne contra eam leuiter ueniatis. Ne autem culpa ducis et populi uenetorum in penam uestram redundet, uolumus et mandamus ut litteras nostras, quas ipsis assignandas duxerimus, et que adhuc apud uos esse noscuntur, assignari faciatis eisdem, ne ipsi excusationem in peccatis assumant.

Datum Fer . . . . . . anno sexto.



CII  . CRUCESIGNATIS. Consilium quod papa ipsis mittit sine bulla.

[Si uere] uos penitet de commisso, et plene proponitis  satisfacere de peccato, Dominum uobis credimus, imo nouimus iam placatum. Si ergo  . ueneti potuerint ad satisfactionem induci, et absolutionis beneficium meruerint obtinere, secure cum eis nauigare poteritis et prelium Domini preliari. [Quod si  nec satisfacere forte  uoluerint nec absolui, utpote qui non dolere sed gaudere dicuntur potius de commisso, permittimus uobis ut cum ipsis usque in terram Saracenorum, uel Hierosolymitanam  prouinciam, iuxta quod inter uos et ipsos conuenit uel honeste conuenerit, nauigio transeatis, quanto minus poteritis, cum dolore tamen et amaritudine cordis, et sub spe uenie, communicantes eisdem. Cum enim iam a uobis maiorem nauli receperint quantitatem, nec ad eam possint restituendam induci aut etiam coarctari, si aliter fieret, uideremini uos damnum ex penitentia, ipsi autem premium ex contumacia, reportare; cum ad hoc debitum exsoluendum ipsi uobis maneant obligati, et ab excommunicatis exigi possit et recipi quod debetur. Est autem cautum in iure, quod, si quisquam per terram hereticorum aut quorumlibet excommunicatorum transierit, necessaria emere ac recipere poterit ab eisdem. Preterea, si paterfamilias  domus excommunicationis sententia fuerit innodatus, a participatione ipsius familia excusatur. Licet ergo dux uenetorum dominus nauium, tanquam paterfamilias domus, in excommunicatione persistat, uos tamen, tanquam ipsius familia, dum in nauibus eius fueritis, ipsius excommunicatio non continget, et excusabiles eritis apud Deum, si, in excommunicatorum nauibus existentes, cum dolore cordis sub spe penitentie excommunicatis ipsis communicaueritis, in quibus communionem eorum nequiueritis euitare.] uerum, cum uel in terram Saracenorum uel Hierosolymitanam prouinciam de nauibus uos descendere continget, nisi ueneti ad satisfaciendum, et recipiendum iuxta formam Ecclesie  absolutionis beneficium, inducti fuerint uel compulsi, cum eis nullatenus presumatis prelium Domini preliari, ne, si, eis habentibus aliquid de anathemate, in crucis insurrexeritis inimicos, non preualeatis in eos, sed, terga uertentes, fugiatis potius et cadatis. Nam in libro Iosue legitur, quod, cum Achan, filius Charmi, pallium coccineum ualde bonum, et ducentos siclos argenti, regulamque auream quinquaginta siclorum de Ierico anathemate rapuisset, iratus est Dominus Isreli. Unde cum aduersus Hai ascendissent tria millia pugnatorum, statim terga uertentes percussi sunt a uiris urbis Hai, et corruerunt ex eis triginta et sex homines; persecutique sunt eos aduersarii de porta usque ad Sabarim, et ceciderunt per prona fugientes;  nec prius Dominus urbem Hai in manus tradidit Isrel, quam Achan populus lapidauit, et omnia que illius fuerant igne consumpsit. In Paralipomenon etiam, cum Iosaphat, rex Iude, cum Ochosia, rege Isrel, cuius opera pessima fuerant, amicitias iniuisset, fecissentque naues que irent Tharsis, Eliezer, filius Dodaci de Maressa, ad Iosaphat prophetasse legitur et dixisse: Quia habuisti fedus cum Ochosia, percussit Dominus opera tua, contriteque  sunt naues, nec potuerunt ire Tharsis 

In libro autem Machabeorum legitur, quod, cum Iudas contra Gorgiam, prepositum Idumee, cum tribus millibus peditum et quadringentis equitibus ascendisset, in congressu contigit paucos ruere Iudeorum  ; cumque postmodum Iudas prostratorum corpora in paternis sepulcris ponere uoluisset, inuenit de idolorum donariis que apud Iamniam fuerant, et a quibus prohibet lex Iudeos, sub tunicis occisorum. Factum est igitur omnibus manifestum ob hanc causam eos qui ruerant, corruisse. Ne autem uictualia uobis desint, carissimo in Christo filio nostro imperatori Constantinopolitano scribemus, ut, iuxta quod per litteras suas nobis  ipse promisit, uictualia uobis faciat exhiberi. »Quod si forsan ea uobis contingeret denegari, cum tamen uos deuoueritis ad commune obsequium Crucifixi, cuius est terra et plenitudo eius, orbis terrarum, et uniuersi qui habitant in ea, posset utique non absurdum uideri ad similitudinem imperatoris terre, de quo cautum est in iure ciuili quod si eius exercitus indiguerit alimentis, ea possit accipere undecunque, possitis et uos cum timore Domini, sub satisfaciendi proposito, ad necessitatem tantum, ea sine personarum accipere lesione.« In libro namque Iudicum reperitur, quod cum Gedeon Zebee et Salmana reges Madian persequeretur instanter, et primo a uiris Socoth,  ac secundo ab habitatoribus Phanuel, panes pro populo qui secum uenerat, et iam quasi defecerat, postulasset, quia ei quod postulauerat denegarunt, uictor reuersus tulit seniores ciuitatis Socoth et spinas deserti ac tribulos, et contriuit cum eis atque comminuit uiros Socoth; turrim quoque Phanuel subuertit, occisis habitatoribus ciuitatis. Necessitas enim, maxime cum insistitur operi necessario, multum  et in multis excusat. Cum enim Dominus Sabbato per sata transiret, et uellerent discipuli eius spicas, ac manducarent manibus confricantes, et quidam Phariseorum ad discipulos: Quid facitis quod non licet in Sabbatis  proclamarent, iehsu eis legitur respondisse: Nec hoc legistis quod fecit Dauid, cum esuriret ipse et  qui cum eo erant, quomodo uenit in domum Dei, et panes propositionis sumpsit et manducauit, et dedit his qui cum ipso erant, quos non licebat nisi tantum sacerdotibus manducare?  Et consequenter adiecit, quia Filius hominis dominus est etiam Sabbati. Sed et hoc negotium Filii hominis est, et prelium Domini quod intenditis preliari. Hec autem exempla de Scripturis sanctis induximus, non ut concedamus rapinam, sed ut toleremus quod ex graui necessitate sine grandi dispendio uitari non  posset. Prouideatis autem prudenter et caute, ut si forte ueneti uoluerint occasiones aliquas inuenire quod exercitus dissoluatur, multa pro tempore dissimulare ac tolerare curetis, donec ad locum perueneritis destinatum, ubi, opportunitate accepta, eorum, ut expedit, malitiam comprimatis.



CIII  . NORWICENSI EPISCOPO  . Ut clericos coniugatos beneficiis priuare possit.

[Diuersis fallaciis] circumuenti, Deo et Mammone famulari conantur, cum tamen, secundum euangelicam ueritatem, nemo possit duobus dominis deseruire, quoniam, si unum dilexerit, alium habebit excessum , aut, uno contempto, alium sustinebit. [Accepimus enim  quod quidam clerici tue  dieceseos, qui solemniter in conspectu Ecclesie matrimonium contraxerunt, ecclesiastica beneficia detinere contendunt, in quorum conuersatione cithara cum psalterio male concordat. Cum ergo uir cogitet quomodo placere possit uxori, et ideo minus que Dei sunt ualeat cogitare, cum, quasi diuisus in duo, plenam sui non habeat potestatem, ut ei a quo stipendium recipit plenius famuletur, fraternitati tue auctoritate presentium indulgemus, ut huiusmodi clericos beneficiis ecclesiasticis, que in tua diecesi sunt adepti, auctoritate nostra suffultus, ualeas  , appellatione remota, priuare, presertim, cum rerum ecclesiasticarum substantia soleat deperire per tales, nisi forte tu talibus scienter contuleris ecclesiastica beneficia, quibus eos, non per te sed superiorem,  decernimus spoliandos]. Nulli ergo . . . nostre concessionis, etc.

Datum Ferentini, XII Kal. Iulii.



CIu. PLEBANO, ET FRATRIBUS PLEBIS DE CALCINARIA. Causam, que inter ipsos et capellanum de Monteculo, ratione Ecclesiarum suarum, uertebatur, diiudicat. 

Cum olim inter bone memorie . . . predecessorem tuum, fili Plebane, et magistrum R. capellanum de Monteculo, ecclesiarum uestrarum nominibus, super prestatione obedientie, quam idem predecessor tuus exigebat ab ipso magistro, et quibusdam aliis capitulis, questio uerteretur, nos causam ipsam  dilecto filio . . . . . priori Sancti Fridiani Lucani, sub certa forma duximus committendam. Lite igitur contestata, receptis testibus hinc inde productis, et attestationibus publicatis, tandem in eumdem priorem, uelut in arbitrium, sub eo tenore fuit a Partibus compromissum, ut, quidquid arbitrando diceret de premissis, illi, tam per se quam pro suis ecclesiis, sub pena que ipsi priori placeret, omni tempore ratum haberent et firmiter obseruarent. Fuit autem idem prior sub pena centum librarum  Pisanarum monete inter alia taliter arbitratus, quod magister R. tanquam Plebanum suum prefatum S. recognoscens, ei obedientiam exhiberet, et quod de terris illis, quas habet plebs de Calcinaria in territorio de Monteculo, cum eas propriis sumptibus Plebanus excoleret, nullus decimas Ecclesie de Monteculo soluere teneretur. Alia insuper statuit obseruanda, sicut ex rescripto ipsius arbitrii perpenditur euidenter. Ceterum, predictus magister, credens ex ipso arbitrio Ecclesie sue grauem imminere iacturam, ei protinus contradixit, uocem ad nos appellationis emittens. Partibus ergo in nostra presentia constitutis, dilectum filium, B.  tituli Sancte Susanne presbyterum cardinalem, dedimus auditorem. Quarum rationibus et allegationibus ex  relatione cardinalis eiusdem plenius intellectis, nos, pensantes moderationis canonice amplius equitatem quam subtilitatem iuris ciuilis, prefatum magistrum, ecclesie sue nomine, in expensis a tempore contradictionis ipsius arbitrii usque ad tempus nostre pronuntiationis prouide factis, dicto, predecessori tuo duximus sententialiter condemnandum; restituentes benigne prefatam ecclesiam de Monteculo, ut, antelato arbitrio non obstante, suam posset prosequi rationem. Unde, dilectis filiis, magistris Robertino, Rob. de Pipafracta, et E. Lucan. canonicis nostris  dedimus litteris in mandatis, ut ipsi, partibus ad suam presentiam conuocatis, et auditis hinc inde propositis, mutuas questiones, secundum attestationes receptas et alias, si quas de  iure cognoscerent admittendas, appellatione remota, sine canonico terminarent. Qui, cum partes ad suam presentiam legitimis citationibus asciuissent, tu, fili Plebane, eodem S. rebus humanis exempto, canonice substitutus, post multas altercationes utriusque partis et uarias, ecclesie tue nomine postulasti, ut iudices ipsi obedientiam, a capellanis ecclesie de Monteculo predecessoribus tuis Plebanis exhibitam, a predicto magistro eiusdem ecclesie capellano, tibi facerent exhiberi, tue postulationi subiungens, ut corpus cuiusdam mulieris ad tuam referretur ecclesiam, quod in eius preiudicium idem magister in ecclesie sue cemeterio sepeliuit. Fuit autem ad ultimum per te cum instantia postulatum,  ut in die Sabbati S. ueniat iam dictus capellanus ad plebem, ad celebranda solemnia sacri baptismatis cum aliis capellanis plebis eiusdem. Capellanus uero dicebat econtra ecclesiam suam in nullo plebi predicte teneri. Unde, cum non esset illi subiecta, eam ab impetitione illius petebat absolui. Iudices autem, postquam fuit diutius litigatum utrinque super questionibus uniuersis, certiores effecti, pro plebe uestra de prudentium uirorum consilio diffinitiuam sententiam protulerunt, quam, cum per Al. priorem uestrum, ad sedem apostolicam destinatum, confirmari peteretis a nobis, predictus capellanus superueniens contradixit;  sed nos, contradictionem eius friuolam attendentes, sententiam illam duximus confirmandam, articulum illum quem in ea perspeximus contineri, uidelicet quod in die Sabbati sancti capellanus ecclesie de Monteculo uadat ad plebem de calcinaria ad celebranda solemnia sacri baptismatis, taliter explicantes, ut pueris baptizandis intersit. Nulli ergo . . . nostre confirmationis, etc.

Datum Ferentini, XII Kal. Iulii.



Cu. S. ROMAN. CARZOLI, COGNATO NOSTRO, APOSTOLICI PATRIMONII RECTORI IN TUSCIA. Munitionis et castri montis Flasconis gubernationem ipsi committit. 


Inter omnes munitiones, et castra, que Romana tenet Ecclesia, munitionem, et castrum Montis Flascon. non solum intendit, sed cupit, et prouidentius gubernari et studiosius custodiri. Cum ergo de tue fidei puritate indubitatam fiduciam habeamus, et de tue discretionis industria notitiam geramus expertam, custodiam et gubernationem ipsius munitionis, et castri tibi quandiu nobis aut successoribus nostris placuerit, tanquam fideli, et uassalio nostro, duximus committendam; per apostolica scripta mandantes, quatenus, sicut charam habes gratiam diuinam et nostram, munitionem ipsam et castrum cum omni diligentia et cautela custodias et gubernes, adhibens uniuersa que fuerint necessaria,  ita ut de contingentibus nichil omittas. Nos enim dilecto filio, B. Castellano Montis Flascon. per apostolica scripta mandamus, ut palatium, cum omnibus que sunt in eo, tibi resignet, et seruientibus uniuersis ut tibi reuerenter intendant, consulimus etiam, atque populo, quod tibi tanquam suo respondeant castellano.

Datum Ferentini, II Kal. Iulii.



CuI  . . . . . . . . . ARCHIDIACONO . . . . . . . PRAEPOSITO, ET CAPITULO PLACENTINIS. De interpretatione iuramenti clericorum. 

[Cum clerici Placentini iuramentum prestent sub  hac forma uerborum, ego talis, ab hac hora in antea, fidelis ero et obediens sancte Placentine ecclesie, et domino meo episcopo Placentino; per uestras nos litteras consulere uoluistis, utrum intelligi debeat clerus totius dieceseos, an capitulum tantum ecclesie cathedralis? Nos igitur discretioni uestre presenti pagina  respondemus, quod per ecclesie Placentine uocabulum in forma iuramenti prescripti non debet intelligi totius dieceseos clerus, etsi capitulum intelligitur ecclesie cathedralis; is tamen qui prestat huiusmodi iuramentum, episcopo tanquam capiti obligatur.]

Datum Ferentini, uI Non. Iulii.



CuII. GUIDONI RECTORI, ET FRATRIBUS HOSPITALIS SANCTI SPIRITUS MAGALONENSIS. Priuilegia quedam confirmat. .


Cum sitis operibus pietatis intenti, et habeatis cemeterium benedictum, et clericos in uestro conuentu professos, absonum esset ut oratorio careretis. Quocirca, presentium uobis auctoritate concedimus, ut, non obstante compositione, que facta fuisse proponitur inter uos et Magalonensem ecclesiam, per bone memorie G.  tituli Sancti Angeli diaconum cardinalem, tunc apostolice sedis legatum, infra septa domus uestre oratorium habeatis, in quo per clericos uestros diuinum uobis  officium celebretur. Presbyterum autem, quem ad animas consulendas duxeritis deputandum, diecesano episcopo presentetis, qui curam animarum illi committat. Statuimus autem, ut de oblationibus uniuersis, que in Natiuitate Domini, Epiphania, Ypopanti, Ascensione, natalitio S. Ioannis Baptiste, festiuitatibus B. Marie, apostolorum solemnitatibus, commemoratione omnium sanctorum, omnibus diebus Dominicis, et aliis precipuis festiuitatibus loci, ab habitatoribus Montispessulani ad altare oratorii uestri, uel munus presbyteri, dum celebrabuntur officia diuina, deuenerint, quartam partem, matrici ecclesie, uel aliis ad quas pertinet, sine difficultate reddatis, exceptis ustensilibus, que nominatim ad usum pauperum offerentur. Oblationes autem ceterorum  dierum, et generaliter omnes, quas ceteri largientur, uobis ex nostra concessione integre habeatis. Ad hec presenti pagina districtius inhibemus, ne aliquem ad sepulturam cemeterii uestri suscipere presumatis nisi frater uester, aut de familia uestra fuerit, aut etiam peregrinus, qui liberam sepulturam habere debet ubique. Alios autem ad sepulturam nullatenus admittatis, nisi fuerit de uoluntate prelati, a cuius ecclesia corpus assumetur defuncti, cui postmodum de legatis precipimus restitui quartam. Nulli ergo concessionis et constitutionis, etc.

Datum Ferentini, Kal. Iulii.



CuIII  . ARCHIEPISCOPO TERRACONENSI. Causam matrimonialem diiudicat. .


[Tua nos duxit fraternitas consulendos quid tibi sit super hoc articulo  faciendum, uidelicet,  quod R. de Belloloco et Agnes  uxor ipsius, olim ad inuicem iurauerunt se nunquam mutuo petituros; idem uero nunc repetit illam instanter, ea econtrario affirmante, quod prius se faceret Saracenam, et perderet animam suam, quam rediret ad eum], sed adulterum cui adhesit postquam recessit ab eo libenter dimitteret, et castitatem promitteret et iuraret. [Nos igitur, fraternitati tue super hoc respondentes, per apostolica tibi scripta mandamus, quatenus utrumque ad continentiam obseruandam moneas attentius et inducas; quam si promittere uoluerint et seruare, utrumque dimittas sine alio commorari. Alioquin si uir noluerit continere, tu predictam uxorem ipsius  ut reuertatur ad eum, et tanquam uxor cum uiro moretur, per excommunicationis  sententiam, appellatione remota, compellas, cum et temerarium fuerit huiusmodi iuramentum, et adulterium sit utrinque commissum].

Datum Ferentini, XII Kal. Iulii.



CIX  . EPISCOPO COLIMBRIENSI. Litem inter ipsum et conuentum S. Crucis dirimit. .

[Cum olim ad sedem apostolicam accessisses, et super questionibus  quas aduersus dilectos filios . . . . . Priorem et canonicos Ecclesie sancte Crucis, habebas, pro quibus fuerat ad nostram audientiam appellatum, moram feceris longiorem, quia pro parte altera nullus comparuit responsalis, eisdem priori  et fratribus in uirtute obedientie districte precepimus, ut usque ad festum omnium sanctorum proximo tunc futurum, per se uel sufficientes et idoneos responsales, ad presentiam nostram accederent  , super priuilegiis omnibus et libertatibus, que a Romanis pontificibus, uel ab M. quondam Colimbrien. Episcopo, se habere dicebant, et super aliis questionibus aduersus eos a Colimbriensi ecclesia intentatis, definitiuam sententiam recepturi]. Ut autem ueritas facilius appareret, autenthica et originalia, cum bullis suis, nobis usque ad eumdem terminum sub eadem districtione precepimus exhiberi. [Interim tamen utrique parti liceret coram dilectis filiis . . . .  de Alcobatia, et . . . . de Seira abbatibus, et F. Menende,  monacho Alcobatie, quibus causa sub certa forma prius fuerat delegata, et testes utrinque producti, proponere ac probare, si quid aliud proponendum ducerent ac probandum]. Predictum autem terminum eis peremptorium curauimus assignare, ad  quem si uenire uel mittere forte contemnerent, nos nichilominus, quantum possemus de iure in eodem negotio procedere curaremus. Eisdem quoque iudicibus dedimus in mandatis, ut, si de partium uoluntate procederent, receptis aliis testibus, si quos super priuilegiis, libertatibus et aliis articulis, ducerent producendos, usque ad definitiuam sententiam producentes, gesta omnia sub sigillis suis ad sedem apostolicam destinarent. Cumque postmodum ad sedem apostolicam accessisses, superuenerunt duo canonici S. Crucis, qui nec litteras habebant de rato, nec procuratores ad hanc causam fuerant destinati. Unde, nos, partem S. Crucis contumacem reputantes, ut erat, utpote que non idoneos responsales ad causam, sed ad nos qualesquales nuntios  destinarant, attestationes receptas a iudicibus delegatis iussimus aperiri, ut tandem, si nobis de meritis cause liqueret, sententiam proferremus. uerum, tu, animum karissimi in Christo filii nostri . . . . Portugallensis regis illustris, qui contra te fuerat ex hoc motus, placatum reddere tibi uolens, conuenisti cum predictis canonicis in hac forma, ut uidelicet uenerabili fratri nostro . . . . Zamorensi episcopo, et dilectis filiis . . . . Zamorensi et Auriensi decanis, tam super principali quam incidenti sublato appellationis obstaculo, causa committeretur eadem terminanda, sic tamen, ut pars Sancte Crucis, infra quadraginta dies post susceptionem litterarum nostrarum, super articulis illis, in quibus tu in eius absentia produxeras testes tuos,  instrumenta producere posset et testes. Aliter autem, non liceret eisdem attestationes calumniari receptas uel excipere, quasi fuisset in hac causa, lite non contestata, processum.

Nos ergo, dictis episcopo et decanis precipiendo dedimus in mandatis, ut, si pars Sancte Crucis ratum uellet habere quod a dictis canonicis erat actum, receptis testibus et instrumentis ipsius super capitulis supradictis, si tamen infra quadraginta dies post susceptionem litterarum nostrarum ea ducerent exhibenda, et tuis attestationibus publicatis secundum formam predictam, in causam procederent, et eam, appellatione postposita, sine debito terminarent. Quod si forsan ratum nollent habere quod a  predictis canonicis erat actum, cum eorum contumacia non intelligeretur purgata, sed aucta, in eos tanquam in contumaces procederent, et receptis attestationibus diligenter inspectis, causam ipsam, appellatione remota, deciderent, et sententiam quam ferrent exsecutioni mandarent. Quia uero causa hec extra regnum erat Portugallense tractanda, partibus primo competentem terminum sub edicto curarent peremptorio assignare, ne propter remotionem locorum et distantiam personarum laborare diutius cogereris. Quod si partem S. Crucis per alios citare non possent, canonicos eius in regno Legionensi manentes, ad citationis ei litteras presentandas, monitione premissa, per censuram ecclesiasticam, appellatione remota, compellere procurarent; nullis  litteris ueritati et iustitie preiudicantibus, si que apparerent a sede apostolica impetrate. Quod si non omnes iis exsequendis interesse ualerent, episcopus nichilominus exsequeretur ea cum altero aliorum. Patribus ad certum terminum conuocatis, et conuenientibus ad eumdem, predicti episcopus et decanus Zamorenses, quoniam Auriensis decanus non poterat interesse, a priore S. Crucis querere curauerunt, an ratum haberet quod fuerat a canonicis suis actum; quibus fuit ex ipsius parte responsum, quod locus interrogationi non erat, cum paratus esset incontinenti probare, rescriptum nostrum per precum mendacia impetratum. Nam, cum Colimbriensis decanus ad predictos de Seira abbatem, et dilectum filium, P. Froildiz, monachum Alcobatie, contra  monasterium Sancte Crucis undecim commissionum litteris reportasset, licet pars ecclesie Sancte Crucis primo inducias obtinuerit postulatas, quia secundo tamen non potuit pro singulis commissionibus singulas inducias obtinere, quamuis appellatio esset in litteris nostris inhibita, propter hoc tamen ad nostram audientiam appellauit. Tandem uero, pars ipsa et Colimbriensis decanus in predictum regem Portugallensem . . . . . de Costa, et . . . . . de Rimaran. priores, et predictos iudices compromittere curauerunt, duobus cautis pene nomine obligatis utrinque; sicque prior appellationi renuntiauit cum assensu suorum, litteris nostris renuntiante decano.

Utrinque preterea duodecim canonici iurauerunt super toto negotio perhibere testimonium ueritati.  Receptis igitur testibus et depositionibus eorum redactis in scriptum, rex noluit interesse, sed commisit predictis . . . . . de Costa et de Rimaranes prioribus uices suas, et proposuit partibus, ut per Romanam Ecclesiam uel per alios prosequerentur ius suum, quoniam ad eum causa huiusmodi non spectabat. Tu uero, coram predictis episcopo et decano Zamorensibus proponebas, nec renuntiationem Colimbriensis decani, qui non ad renuntiandum sed agendum potius datus fuerat procurator, nec compromissum etiam tenuisse, tum quia iudices esse arbitri non debebant, tum quoniam de rebus ecclesiasticis fuerat in laicum compromissum, tum etiam quia idem sibi alios subrogauit, cum de hoc in compromissione  tractatum penitus non fuisset. uerum, pars S. Crucis proposuit ex aduerso, quod tenuerat compromissum, quia nos pronuntiasse posse agi de ipsius pena dicebat, adiiciens ratam te renuntiationem habuisse decani, et quod, hoc suppresso, predictas litteras impetratas, quas non potuisses aliquatenus obtinere, si super hoc nobis exposuisses plenius ueritatem. Et licet pars eadem quatuor testes induxerit, qui simpliciter et absolute dixerunt, ratum te habuisse quod factum fuerat a decano, sex tamen testes, quos tu induxeras, deponere curauerunt, huiusmodi rati habitionem te non simpliciter sed conditionaliter expressisse, si uidelicet secundum attestationes confectas negotium finiretur. Ceterum, Ioannes Cesar, canonicus Sancte  Crucis, fuerat testis inductus, et Michel Petri, et alii, quos tu induxeras, deposuere iurati, quod nos omnem huius negotii ueritatem feceramus per primos iudices delegatos inquiri, et ad nos uniuersa referri, sicque pronuntiaueramus, omnibus diligenter inspectis, non impediri tuum propositum per obiecta. Idem quoque Ioannes, et Michel Petri, utrum renuntiationem decani ratum habueris requisiti, dixerunt, se de hoc penitus nichil scire; sed contra hos fuit ex parte Sancte Crucis obiectum, eos sibi contrarios exstitisse, cum prius dixissent se nobis totam ueritatem negotii retulisse, ac secundo quod de rati habitione, que erat quasi precipua pars huius negotii, non fecerant mentionem. Tu uero dicebas, quod testi, quem pars Sancte Crucis  induxerat, credendum erat merito contra eam. Iudices igitur, attendentes in litteris nostris appellationem fuisse prohibitam, nec exstitisse conditionem, sub qua ratum habere te dixeras, quod factum fuerat a decano, et quod nos, inspecta totius negotii ueritate, pronuntiaueramus, causam tuam non debere per ea, que canonici Sancte Crucis obiecerant, impediri, considerantes etiam, quod pars Sancte Crucis predictum Ioannem, quem ipsa produxerat, et qui iudices ipsos super iis, que coram nobis acta fuerant, instruebat, plenius reprobasset, interlocuti sunt de prudenti consilio, processum negotii, quod eis fuerat delegatum, impediri de iure non posse occasione opposite falsitatis.

Deinde, cum uellent in principali procedere,  prior Sancte Crucis multiplices recusationum causas opposuit, quas quia iudices friuolas reputantes admittere noluerunt, prior, omni cause sue defensione neglecta, se contumaciter absentauit; sed et nos recusationes predictas ea postmodum ratione inualidas reputauimus, quod contumacia partis Sancte Crucis non fuit diminuta sed aucta. [Iudices ergo  , sufficienter actum esse de causa credentes, attestationibus et rationibus utriusque partis diligenter inspectis, monasterium Sancte Crucis in expensis, quas per quadriennium occasione huius negotii iuraueras te fecisse, et que quinquaginta marcarum auri summam attingunt, tibi de prudentum uirorum consilio condemnarunt  , infirmantes sua  sententia libertatem, quam predictus Colimbriensis episcopus in enorme detrimentum Colimbriensis ecclesie  , contulerat monasterio Sancte Crucis, canonicorum assensu per preconem episcopi, et portarium regis, extorto. Preterea, quia idem M.  , fuerat canonicus regularis, et duo millia marabutinorum, que acquisierat, in episcopum iam promotus, monasterio dederat memorato, monasterium ipsum ad restitutionem eorum iudices condemnarunt.

Insuper, tam decimas quam ecclesias omnes, quas de manu regis, uel aliorum laicorum siue clericorum,  monasterium preter episcopi Colimbriensis assensum receperat, et quas in Latren. uel aliis locis in attestationibus comprehensis, propria auctoritate fundarat, scilicet capellam Sancti Ioannis in suburbio Colimbriensi constructam, ecclesiam de Taaueiro, de Laurizal, de Mira, de Sorenes, Sancti Facundi, Heremidam Sancti Martini de Agoada, ecclesiam de Mortedi, de Trauancha, Sancte Marine in Sena, Sancti Romani cum utroque iure, ecclesiam Sancti Sebastiani, et omnes ecclesias in Castro Leirene, et terminis eius fundatas, hereditates quoque in attestationibus comprehensas proprietatis iure, uidelicet hereditates de Laues cum ecclesia sua de Buarchos, de Cassaira, de Eimedi, de Sancto uerissimo, de Cabima, quia pars Sancte Crucis nec prescriptione,  nec defensione probationibus contra se factis obstiterat, iudicarunt in ius Colimbriensis ecclesie cum fructibus medii temporis reuocari, duo corpora mortuorum, qui excommunicati decesserant, de cemeterio monasterii extumulari mandantes, et a monasterio penitus amoueri. Decreuerunt etiam partes parochiarum Sancti Iacobi, et S. Iuste, que de mandato regio preter auctoritatem Ecclesie diuise fuerant, et capelle Sancti Ioannis adiecte, ad statum integritatis prime reduci, et capellam Sancti Ioannis quantum ad ius parochiale pertinet Colimbriensis ecclesie iurisdictioni supponi, partem de bonis decedentium, secundum terre consuetudinem, ecclesiis illis restituendam esse censentes,  a quibus uiuentes ecclesiastica perceperunt sacramenta.

Iudicarunt insuper uineam, quam quondam Dominicus Rozocida in prestimonio ab ecclesia Colimbriensi tenuerat, et contulerat monasterio Sancte Crucis, ad ius Colimbriensis ecclesie reuocari, ipsamque Colimbriensem ecclesiam ad ius processionis restitui, ad quam, sicut fuerat testibus comprobatum, singulis diebus Dominicis ire consueuerant canonici Sancte Crucis; similiter decernentes, ut pro domibus Porte noue, in quibus olim parochiale ius Ecclesia Colimbriensis habebat, monasterium Sancte Crucis tantumdem iuris loco alio competenti, quantum in predictis domibus ecclesia Colimbriensis amiserat, recompenset. uerum, ecclesiam  de Quiaios, quam predictus M. Colimbriensis episcopus, de canonicorum suorum assensu concesserat monasterio Sancte Crucis, monasterio ipsi adiudicare curarunt. Partem de Pauea uilla, licet nomine Colimbriensis ecclesie de pecunia M. quondam prioris ipsius, empta fuerit, et postmodum eidem testamento relicta, quia tu tamen, cum ipsam possideret, monasterium occupasti, saluo iure proprietatis Colimbriensis ecclesie, monasterio restitui decernentes, reliquam uero partem uille ipsius, quam Pelagius F. olim contulerat monasterio S. Crucis, adiudicantes ipsi monasterio pleno iure;  preterea, tres casales in Sancto Ioannino, salua questione proprietatis ecclesie Colimbriensis, monasterio restitui censuerunt, ipsum a petitione duodecime modiorum frumenti, quos petiueras, absoluentes. Tandem uero, cum tu et pars altera propter hoc ad sedem apostolicam uenissetis  , procurator monasterii S. Crucis proposuit sententiam non  tenere, quia, cum sufficientes recusationum causas, quas proposuerunt ad iudices remouendos, et quas uoluere probare, non admitterent iudices delegati, nec permitterent, ut coram arbitris probarentur, ideoque pars monasterii duxerit ad sedem apostolicam appellandum, constat eos post appellationem legitime interpositam processisse  . Quod si alias etiam sententia memorata teneret, quia tamen  monasterium fuerat indefensum, sicut ipsi iudices per suas litteras protestarunt  nec exhibita fuerant coram eis priuilegia libertatis, ne delictum persone in damnum ecclesie redundaret, debebat ad exhibitionem priuilegiorum suorum admitti; quod sibi concedi de solita benignitate sedis apostolice postulauit. Nos igitur, attendentes quod eadem priuilegia, non solummodo pro libertate monasterii faciebant, sed  exprimebant ius nostrum, et Ecclesie Romane iustitiam tuebantur; ne in nos monasterii lesio redundaret, ad priuilegia exhibenda, partem eius de gratia duximus admittendam. Ut autem plenius de processu iudicum possemus intelligere ueritatem, gesta omnia, sicut acta fuerant coram eis, utrinque nobis iussimus exhiberi.  Proposuit igitur monasterii procurator, quod predictus M. Colimbriensis episcopus, monasterio Sancte Crucis cum parochiis, parochianis et confratribus suis, ab omni episcopali iure et exactione plenam concesserat libertatem, et concessionem suam in scriptis redegerat, et Colimbriensium canonicorum, quoniam in hoc assensum prestiterant, subscriptionibus roborarat. Quod si huiusmodi concessio per se forsan fuisset inualida, per confirmationem tamen felicis recordationis A. pape, predecessoris nostri, qui eam per priuilegium suum usque adeo ex certa scientia confirmarat, ut non solum tenorem eius expresserit, sed usus fuerit uerbis eius, robur sortita fuerat perpetue firmitatis,  cum Celestinus eum super hoc postmodum fuerit imitatus, et concessionem illam, sicut ille confirmauerat, confirmauit. uerum, ad hoc fuit ex tua parte responsum, quod predicta concessio non tenebat, tum quia dictus episcopus non potuerat ecclesiam suam tam enormiter cum effectu grauare, tum quia canonicorum assensus per fraudes eius, qui, ut eos ad consensum suum facilius traheret, asserebat monasterium semper liberum exstitisse, subreptus fuerat, et per potentiam tam eius quam regis extortus, cum portarius regis proscriptionem  rerum, et episcopi preco exsilium canonicis minaretur.

Insuper, non plene poterat de concessionis illius tenore constare, nec erat illi scripto credendum quod pars monasterii presentabat, cum, iuxta quod deposuerant quidam testes, pagina concessionis illius quam Michel fecerat, in aliquot lineis fuisset abrasa, et singuli canonicorum qui subscripserant, manu propria subscripsissent; in scripto autem quod fuerat nobis exhibitum, nulla rasura penitus appareret, et uniuerse subscriptiones eadem essent manu conscripte. Nec nocebat quod predictus Alexander, predecessor noster, concessionem huiusmodi confirmarat, et usus fuerat uerbis eius, quoniam, etsi uerborum conscius fuerit, erat tamen  factorum ignarus, utpote qui non nouerat extortum fuisse canonicorum assensum, et concessionis eiusdem paginam uariatam. Ceterum, pars altera replicauit, quod, si nec concessio huiusmodi nec confirmatio tenuisset, poterat tamen per priuilegia de uera et ueteri monasterii libertate constare, cum bone memorie Innocentius papa, predecessor noster, illud in B. Petri tutelam protectionemque susceperit, et, cum illud exprimit censuale, subiungat: ad indicium autem percepte huius a Romana Ecclesia libertatis, duos bizantios annis singulis nobis nostrisque successoribus persoluat. Hoc autem felicis recordationis Lucius, Eugenius et Adrianus suis priuilegiis expresserunt, licet Lucii et Eugenii nobis non fuerint authentica presentata.  Contra hoc autem, tu, frater episcope, proponebas, quod dicti predecessores nostri nullam penitus predicto monasterio concesserant libertatem, sed illud tantum sub protectione receperant, de libertate non habita mentione, nisi ubi dicitur: ad indicium autem percepte huius a sede apostolica libertatis; quod ecclesie tue nocere non poterat, si subtiliter pensaretur. Cum enim hoc pronomen huius, ibi ad oculum nichil demonstret, sed ad intellectum potius demonstrationem facere dignoscatur, ne peregrinus sit penitus intellectus, si a superioribus non formetur, uidetur pronomen ipsum demonstrationem quasi facere relatiuam, ac protectionem et confirmationem, de quibus in parte superiori fit mentio,  nominet libertatem, quamuis libertas quedam cum confirmatione pariter conferatur, ut uidelicet, iuxta predicti Alexandri sententiam, preter auctoritatem apostolice sedis super illis non possit aliquis conueniri, que ipsi fuerint per sedem apostolicam confirmata, sicque quod in priuilegio legitur, intelligi possit de huiusmodi libertate. Quod autem is debebat esse sensus, ex priuilegiis ipsis patet, cum et Innocentius diecesani episcopi reuerentiam exprimat esse saluam, et Lucius et Eugenius post protectionem indultam, et confirmationem quarumdam  ecclesiarum expressam, ius suum episcopo diecesano conseruent.

Porro, pars altera proposuit ex aduerso, quod si predictus Innocentius protectionem nominare uoluisset peregrino uocabulo libertatem, ubi libertatis posuit, protectionis ponere potuisset. Nec nocet quod de pronomine demonstratiuo proponitur, cum antiquitus illas duntaxat ecclesias in specialem protectionem, propriamque tutelam apostolica sedes reciperet, quas speciales, et proprias reputabat. Unde, cum tam per primum capitulum, ubi monasterium in B. Petri tutela protectioneque suscipitur, quam per quedam alia que sequuntur, libertas monasterio ipsi noscatur indulta, libertatem ipsam, intellectam melius quam expressam, ad intellectum  pronomen demonstratiuum ostendit. Absit enim ut apostolica sedes uoluisse monasterium circumuenire credatur, ut censum ab eo sub nomine libertatis reciperet, et libertatem ei uel nullam, uel semiplenam, ut est ex aduerso propositum, indulgeret. Nec obest, sed prodest potius, quod sepedictus Innocentius diecesani episcopi reuerentiam uoluit esse saluam, cum ex eo quod expresse ipsi reuerentiam reseruauit, intelligatur cetera denegasse. In hoc autem reuerentiam ei uoluit exhiberi, ut sicut successores illius Romani pontifices, quod obscure dictum fuerat, interpretari uolentes, in suis priuilegiis expresserunt, chrisma, oleum sanctum, consecrationes altarium, et quedam alia in  priuilegiis eisdem expressa, canonici Sancte Crucis ab episcopo diecesano suscipiant, si catholicus fuerit, et gratiam atque communionem apostolice sedis habuerit, et ea gratis, et absque ulla prauitate uoluerit exhibere. Nec nocet similiter, si Lucius et Eugenius, connumeratis quibusdam ecclesiis, ius diecesani episcopi dixerint esse saluum, cum hoc non intellexerint de capite, sed de membris, sicut et Adrianus diecesanis episcopis canonicam iustitiam reseruauit, quod intelligi de capite non ualeret, cum constet nullam ecclesiarum plures episcopos diecesanos habere. Alexander autem, et successores ipsius, ut penitus super hoc dubitationis scrupulum amouerent, non fecerunt, nisi de auctoritate sedis apostolice, mentionem. Ceterum, si nec tot, et  tanta sufficerent, sola prescriptio Sancte Crucis ecclesiam tuebatur.

Nos igitur, iis et aliis auditis, et intellectis que fuerunt hinc inde proposita, [distinguentes inter libertatem per predictum episcopum ecclesie ipsi concessam, et libertatem quam ei longe ante tempus ipsius episcopi apostolica sedes indulsit, sicut patet ex priuilegiis antedictis  , quia nobis constitit euidenter extortum fuisse in episcopi concessione canonicorum assensum, et concessionis paginam in aliquod lineis habuisse rasuram  , et subscriptiones singulas fuisse singulis subscribentium manibus  adnotatas; scriptum autem, quod nobis exhibitum fuerat, nec rasuram pretendere, nec uariis manibus et subscriptionibus uariatum, sed a primo ad ultimum eadem potius manu conscriptum, libertatem ab episcopo ipso concessam, irritam decernimus et inanem, super hoc delegatorum iudicum sententiam confirmantes. Quia uero euidenter cognouimus ex priuilegiis antedictis, predecessores nostros ecclesie Sancte Crucis libertatis priuilegium indulsisse, ac quod ea in possessione tandiu fuerat libertatis, quod aliis etiam cessantibus prescripsisset, libertatem et a predecessoribus nostris indultam auctoritate apostolica confirmamus, tibi super hoc silentium imponentes. In hoc autem in nullo sententie delegatorum iudicum derogamus, cum  ipsi de hac non cognouerint libertate.] Post hec uero, procurator ecclesie Sancte Crucis proposuit coram nobis, quod cum inclyte recordationis . . . Dux Portugallensis, uniuersas ecclesias, que uel fundate iam erant, uel fundande inposterum in castro Leiren, ac eius territorio, et uniuersa iura ecclesiastica eidem ecclesie concessisset, confecto super hoc publico instrumento, quod ipse dicebat usitato terre uocabulo testamentum, et tam Bracarensis archiepiscopus, metropolitanus prouincie, quam Colimbriensis episcopus, concessioni huiusmodi subscripsisset, delegati iudices, non inspectis priuilegiis Sancte Crucis, licet super eisdem ecclesiis eis causa non fuerit specialiter delegata, contra ecclesiam Sancte Crucis nunquam sententiam protulerunt. Et licet  Colimbriensis episcopus, ut diecesanus subscripserit concessioni predicte, quia Ulixbonensem ciuitatem, ad cuius diecesim pertinere noscuntur, detinebant, tunc temporis Saraceni, ea tamen per industriam, ducis ipsius reddita postmodum Christianis, Ulixbonensis episcopus, uelut uerus diecesanus, donationem . . . ducis priuilegio proprio confirmauit; quod predictus Adrianus papa diligenter attendens, omnes ecclesias tam in castro Leiren, quam territorio eius sitas, cum omnibus pertinentiis ad easdem, sicut charta ducis ipsius et predicti episcopi confirmatio continebant, ecclesie Sancte Crucis suo duxit priuilegio confirmandas. uerum, pro parte tua fuit propositum ex aduerso, quod concessio ducis  non tenuit, cum laicus ecclesiastica iura, et presertim spiritualia, conferendi non habuerit potestatem. Nec ualet, quod Bracharensis archiepiscopus et episcopus Colimbriensis in ducis charta subscripsisse dicuntur, cum nec charta ipsa publica sit manu confecta, nec illorum sigilla dependant ex eadem, quare fidem penitus demeretur. Nec nocet etiam, quod predictus Adrianus papa predictas ecclesias cum pertinentiis suis, iuxta quod in charta ducis ipsius, et confirmatione Ulixbonensis episcopi continetur, confirmauit ecclesie Sancte Crucis, cum crediderit ducem ipsum ius patronatus et temporalia, et episcopum,  tanquam diecesanum, spirituale concessisse. Constat autem ex confessione partis alterius, et ex tenore priuilegiorum predictorum Alexandri et Celestini, predecessorum nostrorum, predictas ecclesias ad Colimbriensem diecesim pertinere, cum eis, et quibusdam aliis numeratis in eorum priuilegiis, subiungatur, que omnes in episcopatu Colimbriensi consistunt. Unde, cum pars altera pro se iis priuilegiis uteretur, et illa etiam impetrauit, ea nec debebat in hoc, nec poterat reprobare.

Preterea, priuilegium Adriani nouum ius non contulerat monasterio, sed habitum confirmarat; unde, concessio ducis ipsius, que prius erat inualida, non susceperat ex ipsius confirmatione ualorem. Aduersus hec autem, pars altera replicauit,  quod tandiu ecclesias ipsas et ecclesiam Sancti Ioannis positam in ciuitatis Colimbriensis suburbio possederat ecclesia Sancte Crucis, quod prescriptione legitima poterat se tueri, cum etiam ex illo tempore, quo Adrianus easdem ei ecclesias confirmarat, et quo ipsi bona fide illas potuerant possidere, usque ad tempus litis concepte, fuissent quadraginta anni et aliquot menses elapsi. Constitit ergo nobis, omnibus diligenter inspectis, ex forma quoque sententie iudicum predictorum, quod monasterium Sancte Crucis, sepedicti ducis tempore, predictarum ecclesiarum fuerat possessionem adeptum, cum ipse omnes ecclesias, quas monasterium de manu regis receperat, ad ius Colimbriensis ecclesie preceperit reuocari, et receptio ad possessionem  pertinere noscatur. Constitit etiam ex forma petitionis tue, qui eas tibi restitui postulabas, ipsam adhuc easdem ecclesias possidere. Similiter quoque constitit, ipsam eas medio tempore possedisse, ac quod etiam a tempore predicti Adriani, qui eas confirmarat eidem, spatium quadraginta annorum fuerat, tempore mote litis, elapsum; et, licet asseruerit pars altera in iudicio coram nobis, bone memorie G.  Sancti Angeli diaconum cardinalem, tunc apostolice sedis legatum, tibi super his omnibus imposuisse silentium, sicque uideretur quod lis contestata fuerit coram eo, tamen, tum ex depositionibus testium nobis plene fuit ueritas patefacta, uidelicet quod nec lis contestata fuisset, nec  sententia promulgata, cum, inspectis priuilegiis pontificum Romanorum, super his noluerit te audire. Cum ergo longe ante quadraginta annos, et postmodum medio tempore, monasterium Sancte Crucis predictas constet ecclesias possedisse, ac nunc etiam possidere, nec ex aduerso interruptio sit probata, tam predictas ecclesias de Leiren, quam ecclesiam Sancti Ioannis Colimbriensis, de fratrum nostrorum consilio, adiudicamus monasterio Sancte Crucis, super eis tibi silentium imponentes.  In hoc quoque non derogamus iudicibus delegatis, cum coram eis exhibitum non fuerit priuilegium Adriani, cuius auctoritate canonici Sancte Crucis se credere potuerunt bone fidei possessores, nec alia etiam instrumenta. Super eo uero, quod in quinquaginta marcis auri expensarum nomine, ac duobus millibus aureorum, quos sepedictus M. Colimbriensis episcopus contulerat ecclesie Sancte Crucis, tibi eamdem ecclesiam condemnarunt, de uoluntate partium eorum sententiam taliter curauimus moderari, ut de quinquaginta marcis auri, uiginti, et de duorum millibus aureorum, mille monasterium tibi soluere teneatur. [Cum autem libertatem a predecessoribus nostris indultam monasterio confirmemus, ad ius possessionis, quod est  contrarium libertati, monasterium decreuimus non teneri, non derogantes iudicibus delegatis, quibus libertatis priuilegia non fuerant presentata.] Ceterum, super eo quod idem iudices decreuerunt, ut pro domibus Porte noue, in quibus parochiale ius ecclesia Colimbriensis habuerat, monasterium tantum iuris recompensaret eidem in loco alio competenti, quantum amiserat in domibus memoratis, omnino corrigimus sententiam quam tulerunt, ad id censentes monasterium non teneri. [In ceteris autem, latam a predictis iudicibus sententiam, tam pro Colimbriensi ecclesia, quam monasterio Sancte Crucis, auctoritate apostolica  confirmamus,] etc. Nulli ergo diffinitionis et confirmationis, etc. Si quis, etc.

 Datum Ferentini, uI Kal. Iulii.



CX  . CUALANDO, SUBDIACONO NOSTRO, ET B. uITALI, CANONICIS PISANIS. Litem quamdam inter priuatos super quibusdam terris dirimit. 

[Illo uos credimus scientie dono uigere], quod super eo, de quo nos consulere uoluistis, quid iuris sit liquido cognoscatis. Quia tamen nostro postulastis edoceri responso, ne sub ipsius exspectatione responsi decisio negotii prorogetur, presentibus uobis litteris duximus respondendum. [Sane, per uestras nobis  litteras intimastis, quod, cum  causam, que uertitur inter Henr. et Bandum, filios Guidonis  de Cosa, et G. filiam Taberti  , et heredes ipsius, super quibusdam uineis  , prefatis personis pro uiginti quatuor libris pignori obligatis, uobis duxerimus committendam], dantes uobis per nostras litteras in mandatis, ut ipsam G. et heredes ipsius ad restituendas uineas, et quidquid ultra sortem perceperant ex eisdem, restituere conquerentibus, per penam in Lateranensi concilio contra usurarios promulgatam, cogere curaretis,  uos, ut iuxta mandatum nostrum procederetis in negotio memorato, partes citare curastis. Cumque essent in uestra presentia constitute, [pro parte predicte G. et heredum suorum, fuit propositum coram uobis  , terras quas idem H. et B. repetebant, ab eis non esse pignori obligatas, sed pure uenditas, sicut in instrumento confecto exinde plenius continetur, prefatus uero Henr. pro se ac fratre suo firmiter asserebat, terras non esse pure uenditas, sed pignori obligatas, cum uenditioni predicte talis fuerit adiecta conditio, ut, si a tempore contractus usque ad duos proximos annos, prefato T. emptio displiceret, G. pater Henr. abinde usque ad annum unum  uiginti sex libras, perceptis fructibus computatis in ipsis, dare deberet, sicut in  eodem instrumento asserebat firmiter contineri  . uerum quia, sicut in eisdem litteris denotastis  , ambigitis utrum pura sit et absoluta uenditio; an prefatus contractus pignus debeat iudicari, per nostras postulastis litteras edoceri. Nos autem, consultationi uestre taliter  respondemus, quod, qualiscunque fuerit intentio contrahentium, ex forma contractus uenditio non apparet  conditionalis, sed pura, quamuis possit per conditionem resolui. Ex duobus tamen que in pacto fuerunt expressa, uidelicet quod fructus percepti deberent in soluenda pecunia numerari, et quod ultra summam receptam quadraginta  solidi debent persolui, contra ipsum emptorem presumitur uehementer, presertim, si usuras consueuerit exercere], fraudemque  committere usurarum.

Datum Ferentini, u Non. Iulii.



CXI. I.  PRIORI, ET CLERICIS SANCTI GREGORII SPOLETANI. Causam que inter ipsos et fratres cuiusdam hospitalis uertebatur diiudicat.

Cum tu, fili prior, ad nostram presentiam accessisses, causam quam habebas aduersus fratres hospitalis quod est iuxta ecclesiam uestram situm, dilecto filio, L.  tituli Sancte Crucis presbytero cardinali, commisimus terminandam. Proposuisti ergo, in nostra presentia constitutus, quod R. predecessor tuus, uacare uolens operibus pietatis, quoniam  honestum non erat ut in dormitorio fratrum pauperes reciperet et infirmos, locum quemdam positum infra claustrum hospitalitatis specialiter deputauit.

Ascitis igitur Petro et Gir. laicis, qui, etsi bone conuersationis essent, nec habitum tamen religionis acceperant, nec alicui loco religioso, uel ordini, uinculo erant professionis astricti et eis ecclesie B. Gregorii offerentibus se et sua, et obedientiam et  reuerentiam priori promittentibus memorato, ipse religiosa eis tradidit uestimenta, et ad hospitalitatis edificium deputauit. Hospitale autem sumptibus ecclesie uestre constructum ecclesia eadem usque ad tempora mote litis in pace possedit, ordinando, corrigendo et disponendo pro sue arbitrio uoluntatis, et omnes, qui se ad hospitalis obsequium conferebant, se offerebant ecclesie uestre prius, et priori qui erat pro tempore reuerentiam et obedientiam promittebant, et ordinabantur et instituebantur in singulis officiis ab eodem hospitalis hosptialis priore. Licet predicto R. et successoribus eius obedientiam et reuerentiam promisisset  , ea tamen tibi, fili prior, penitus denegata, sine licentia uestra prioris sibi officium usurpauit. Preterea, cum R. quondam  frater hospitalis ipsius, ecclesie uestre fuisset oblatus, oblationes quas ad sepulcrum eius fratres hospitalis receperant uester economus repetebat, et petebat instanter ut opus noue capelle destrui faceremus, quod dicti fratres super sepultura eidem R. contra libertates et immunitates ecclesie uestre, post interpositam ad nos appellationem, erexerant in uestrum preiudicium et grauamen. Corpus etiam ipsius oblati sibi restitui postulabat. Ad hec, cum quidam oblatus ecclesie uestre capellam Sancti N. colai de Ponte Manubie construxisset, et ipsam contulisset eidem ecclesie, sicut publicum continet instrumentum, et diecesani episcopi ius suum uobis contulissent in ea ipsaque uobis postmodum per sedem fuerit apostolicam confirmata, et uos eam  diu possederitis sine lite, quoniam hospitalarii clericos uestros ex ipsa eiecerant uiolenter, restitutionem eius et terrarum que in Salian. consistunt, idem economus cum fructibus inde perceptis cum instantia postulabat. Ceterum, procurator hospitalis ipsius, presentibus quibusdam fratribus hospitalis cruciferorum Bononien. proposuit ex aduerso, quod predictus R. quondam ecclesie uestre prior, de canonicorum ipsorum assensu, fratri Cleto, et tam Petro quam omnibus ministris et officialibus eius, libere quoddam concesserat tenimentum, in quo liceret eis construere hospitale ad usus pauperum et religionis cruciferorum augmentum, quod, cum fuisset illorum sollicitudine consummatum, tam ipsi  quam successores eorum illud per quadraginta annos pacifice suo nomine possederunt, ordinando et disponendo pro propria uoluntate; sed nunc tu, fili prior, occasione predicti R. quondam fratris hospitalis ipsius, qui a quibusdam creditur esse sanctus, aduersus eos mouebas indebite questionem, uolens illud in ius ecclesie Sancti Gregorii reuocare. Capellam quoque sancti Nicolai de Ponte Manubie iniuste  petebas, cum fundator ipsius hospitalis frater exstiterit, et eam ad maiorem cautelam obtulerit hospitali.

Adiecit etiam, quod super terris de Salian. ipsos contra iustitiam impetebas, cum non ad ecclesiam Sancti Gregorii, sed ad hospitale potius pertinerent. Nos igitur, intellectis per cardinalem eumdem his et aliis que fuerunt hinc inde proposita, et episcoporum authenticis rationibus, attestationibus et allegationibus partium diligenter auditis, uobis, et per uos ecclesie uestre, adiudicamus hospitale predictum, ita, ut nouas exactiones non faciatis in eo, cum bona ipsius ex consuetudine hactenus obseruata debeant pauperum usibus applicari. A restitutione autem oblationum, quas petebatis a fratribus hospitalis,  ipsos de consilio fratrum nostrorum absoluimus, cum, et si predictus R. oblatus uester fuisset, nichilominus tamen frater fuerit hospitalis. Quia uero ex depositionibus testium constitit euidenter, quod, post appellationem ad nos interpositam, in preiudicium ecclesie uestre opus fuerat noue capelle constructum, illud destruendum presentium auctoritate censemus. Restitutionem autem corporis locum decernimus non habere, quoniam, cum per testes uestros fuerit sufficienter ostensum, corpus predicti R. in uestro fuisse cemeterio tumulatum, et probatum similiter ex aduerso eum esse in hospitalis solo sepultum, nec translatio corporis proposita fuerit uel probata, constat illud adhuc esse in sepultura priori. Capellam uero Sancti Nicolai de  Ponte Manubie, nullo medio ad domum hospitalis eiusdem, et eo mediante ad ecclesiam uestram, pertinere censemus, cum fuerit ex hospitalis parte probatum, Tantinum, quondam fratrem ipsius, eam ad opus cruciatorum et pauperum construxisse, et precessisse donationem quam fecerat hospitali, donationem quam ecclesie uestre fecit, collatis ad inuicem confectis super donationibus ipsis publicis instrumentis, saluo tamen episcopali iure, quod ad uos in ea ex donatione diecesanorum episcoporum noscitur pertinere. Ad restitutionem autem terrarum de Salian. fratres hospitalis ipsius, uobis, et per uos ecclesie Sancti Gregorii condemnatus. Nulli ergo . . . diffinitionis, etc.

 Datum Ferentini, uIII Id. Iulii.



CXII  . PRIORI SANCTI FRIDIANI  , C. ET C. CANONICIS LUCANENSIBUS. Causam electionis prioris ecclesie S. Petri Lucanensis diiudicat. .

Cum causam, que inter presbyterum Bonum, et Brunum, canonicum ecclesie Sancti Petri Lucanensis uertitur, super eo quod supradictus presbyter  Bonus a maiori parte canonicorum eiusdem ecclesie, predicto Bruno; et quodam alio contradicentibus, in priorem, sicut dicitur, est electus, olim uobis duxerimus committendam; uos, sicut ex litteris uestris accepimus, partes citare curastis, ut iuxta mandatum nostrum causam ipsam fine possetis canonico terminare. Cumque in uestra essent presentia constitute, dictus presbyter Bonus cum instantia postulabat, ut electionem de se factam auctoritate curaretis apostolica confirmare. Sed prefatus Brunus econtrario respondebat illum non esse dignum regimine prioratus, crimen ei obiiciens Simonie, quodque ipsius electio non erat canonice celebrata, et quia professus non erat, ipsum afferebat merito repellendum. uerum, cum de Simonia  nichil fuisset probatum, nec aliquid contra modum electionis ostensum, mouit uos uehementer ipsius ecclesie priuilegium, in quo continebatur expressum, ut nullus ibi, qualibet subreptionis astutia, reponatur, nisi quem fratres communi consensu, uel fratrum pars consilii sanioris, secundum Dei timorem et B. Augustini regulam, prouiderint eligendum; unde, [quamuis multi priores continue unus post alium in ipsa ecclesia per multa et longa tempora fuerint non professi, quia tamen prefatus presbyter Bonus non est professus obseruantiam regularem, dubitastis, et merito, nobis inconsultis procedere contra priuilegium sedis apostolice concessum ecclesie memorate  . Quia uero debemus attendere non solummodo quid sit factum sed quid sit potius faciendum,  consultationi uestre taliter respondemus, quod, cum secundum legem diuinam non sit in boue arandum et asino, nec quisquam debeat uestem induere de lana linoque contextam, electionem predictam, sublato cuiuslibet appellationis obstaculo  , irritetis, et compellatis prefatum presbyterum aliosque clericos non professos, ut uel B. Augustini regulam in eadem ecclesia constitutam profiteantur et seruent aut ipsam ecclesiam omnino dimittant]. Contradictores, monitione premissa, per censuram ecclesiasticam, appellatione postposita, compescentes. Nullis litteris, ueritatis . . . quod si non omnes, etc., duo uestrum, etc.

Datum Ferentini, uIII Id. Iulii.



CXIII  . SALSEBURGENSI ARCHIEPISCOPO, ET SUFFRAGANEIS EIUS. Aduersus occisores episcopi Herbipolensis, et de eorum pena. .


Sicut impietatem sub specie pietatis exercent, qui impios in impietatibus suis fouent, sic pii esse impiis comprobantur, qui eorum nequitiam temporaliter uindicant, ne grauius in eos eternaliter uindicetur, in uindicta etiam retribuentes eis bona pro  malis, et a similibus alios cohibentes. Sane, ad uindictam malefactorum est etiam Petri gladius exercendus, ne, si hunc rubigo consumat, trahat in Ecclesie corpore pars corrupta sinceram, ut non solum per impunitatis licentiam fiant iniquiores iniqui, sed equis etiam agendi materia nequiter tribuatur, si letentur alii cum male fecerint, et in rebus pessimis glorientur. Siquidem, cum luporum rapacitas non solum in ouile dominicum grassetur et oues, sed in ipsos iam pastores ouium et custodes ouilis insidias moliatur, sitiens eorum sanguinem, et insidians animabus, mercenarii diceremur uerius quam pastores, si fugeremus, ouibus nostris et compastoribus derelictis, et stragem eorum a longe siccis oculis uideremus, nec poneremus  nos murum pro domo Domini ascendentibus ex aduerso. Quante autem temeritatis audaciam, et quante immanitatis flagitium uiri nequam, filii Belial, in occisione bone memorie C . . . Herbipolensis episcopi, imperialis aule cancellarii, perpetrarint, uobis nouimus esse notum, nobis autem deflere libet potius quam referre. Non enim suffecerat sceleratis, quod christum Domini manibus peremerant uiolentis, nisi deseuirent etiam in peremptum, et tanquam uiueret in membris occisus, in eis ipsum rursus occiderint, et corpus exanime in frusta diuiderint minutatim. Utinam autem aliqui zelum Dei secundum scientiam habuissent, ut exemplo leuite singula frusta cadaueris, que predicti fecerant homicide, ad singulas partes Theutonie destinassent,  ut sic saltem ecclesie filios potuissent ad uindictam tanti sceleris excitare. [Ceterum, licet in homicidas huiusmodi et fautores eorum, per priores litteras quos super hoc uobis meminimus destinasse, spiritualiter duximus procedendum, ut tamen temporaliter etiam puniantur, et, sicut eorum excessus est notorius, sic memorialis sit in generatione et generationem sceleris perpetrati uindicta, presentium auctoritate statuimus, ut tam homicide ipsi quam heredes eorum, uniuersis feudis et beneficiis Herbipolensis ecclesie, quam specialiter offenderunt, ecclesiarum etiam ceterarum, cum in ea leserint ecclesiam generalem, careant in perpetuum, nec illa ullo unquam tempore assequantur, nisi forsan aliquando de sedis apostolice indulgentia secutura  posteritas misericordiam mereatur. Adiicimus etiam, ut, si beneficia uel feuda quelibet ecclesiarum ubi fuerint obtinuerint, uniuersa diecesis, in qua id attentare presumpserint, subiaceat interdicto, ita, quod nullum in ea diuinum officium uel sacramentum ecclesiasticum, preter baptisma paruulorum et penitentias morientium, celebretur, celebretur, sed nec mortuorum corpora tradantur sepulture, donec uel illi a sua presumptione desistant, uel habitatores eiusdem dieceseos eorum conatibus se opponant.

uolumus etiam, ut, cum in Herbipolensi ecclesia episcopus de nouo fuerit institutus, non prius ei fidelitatem laici faciant, aut obedientiam clerici repromittant,  quam id se iurauerit seruaturum. Preterea, cum nomen castri Rauennesbure, quod in fundo Herbipolensis ecclesie, sicut dicitur, est fundatum, ipsum episcopum occidentes in signum bellicum, quasi concrepantes classicis, exclamarint, se per hoc ad intersectionem eius, tanquam ad gloriosi triumphum certaminis, animantes, sententiam quam nobiles ipsius diecesos super ipsius castri et aliarum munitionum, domorum et possessionum suarum demolitione tulerunt, ratam et gratam habentes, districte precipimus exsecutioni mandari, et ad id nobiles ipsius dieceseos et ministeriales ecclesie ac uicinos omnes per interdictum terre compelli, quod sub predicta districtione seruetur. Ceterum, cum quidam, statim post occisionem episcopi  memorati, cum armis in auxilium concurrerint occisorum, ut eos contra ministeriales ecclesie ac nobiles terre fouerent, illos precipimus excommunicationis sententie subiacere, ac singulis diebus Dominicis et festiuis, pulsatis campanis, et candelis accensis, excommunicatos publice nuntiari, donec satisfacturi apostolico se conspectui presentarint. Eos autem, de quibus uehementer presumitur quod in necem eius consilium prestiterint, uel assensum, quos frater, et consanguinei occisi propriis nominibus duxerint exprimendos, per excommunicationis et interdicti sententiam ad purgationem compelli uolumus exhibendam, in qua si forte defecerint, excommunicatos eos sicut alios supradictos precipimus nuntiari, et ubicunque presentes  exstiterint, eis presentibus diuina celebrari uetamus. Ad hec, cum nec tutum, nec honestum existat, ut . . . filius Henr. de Rauennesbure, fratris Bosonis, cuius pater et patruus fuerunt in necem eiusdem episcopi machinati, consiliis ecclesie Herbipolensis intersit, uenerabili fratri nostro, G . . . . . Prenestino episcopo, apostolice sedis legato, dedimus in mandatis, ut ei auctoritate nostra suffultus per commutationem idoneam in alia ecclesia, que sit ab Herbipolensi remota, sublato cuiuslibet contradictionis et appellationis obstaculo, non differat prouidere, prebendam illius aliis collaturus. Monemus igitur fraternitatem uestram, et exhortamur attentius, et per apostolica uobis scripta districte precipientes mandamus, quatenus tenorem litterarum  nostrarum frequenter, et solemniter publicantes, faciatis ea que prediximus adimpleri. Contradictores per excommunicationis et interdicti sententias, sublata appellatione, compellentes. Nullistitteris obstantibus, si que apparuerint harum mentione non habita.

Datum Ferentini, u Non. Iulii.



CXIu  . O. HERBIPOLENSI PRAEPOSITO; NOBILI uIRO G. BURGRAuIO, ET EORUM CONSANGUINEIS. De eodem argumento ac in epistola superiori. 

Dolet, et doluit Ecclesia generalis, et nos cum ea, et pro ea doluimus, et dolemus, quod, dici super  excrescente malitia, filii matrem euiscerant, et paternum sanguinem sitiunt genimina uiperarum. Ecce etenim, reuerentia diuina postposita, et non solum clericali honestate neglecta, sed pontificali etiam auctoritate contempta, spretis legibus, et canonibus uacuatis, filii in patrem armantur, et in pastorem proprium oues, uel lupi potius sub ouina pelle latentes, insidias moliuntur, tendentes laqueos quibus capiant innocentes, sicut in occisione bone memorie C. Herbipolensis episcopi, imperialis aule cancellarii, nouimus accidisse. [Attendentes siquidem quidam iniquitatis filii, quod idem episcopus contrarius esset eorum operibus, nec anima eius in eorum ueniret assensum, qualiter eum perderent cogitarunt]; et quoniam nocere non poterant inimici, ac  scientes quod familiaris nocet amplius inimicus, amicitias simularunt, et tunc insurrexerunt in eum, cum credebantur a prioris iniquitatis proposito recidisse. Licet autem super nece ipsius condoleamus uobis dolentibus, et per nos etiam doleamus, ea precipue ratione, quod ad consequentiam trahitur scelus istud, et impunitas criminis incentiuum tribuit delinquendi, in eo tamen consolationem accepimus, et uos similiter consolamur, quod, sicut de diuina miseratione speramus, unde per mortem ipsius militia est militantis Ecclesie minorata, inde triumphus Ecclesie triumphantis est auctus, et quod idem episcopus, mortuo in eo quod mortale fuerat, et quod potuerat corrumpi corrupto, immortalitatem  et incorruptionem indutus, temporalia in eterna, in celestia terrena, uiam in patriam, et exsilium commutauit in perpetuam mansionem, ubi neque clamor, neque luctus, neque dolor erit ultra, que prima, eo transeunte de mundo ad Patrem pariter transierunt. [Quia enim bonum certamen certauit, cursum consummauit, fidem seruauit, de cetero reposita est ei corona iustitie quam reddet illi Dominus iustus iudex. Nam, si quid humane fecis ex humana infirmitate uel diabolica suggestione contraxit, hoc in eo sanguinis lauacrum abluit, et supplicium, quod pro tuenda ecclesie sue libertate sustinuit, expiauit.] Monemus igitur uniuersitatem uestram et exhortamur attentius, quatenus in eo qui consolatur nos in omni tribulatione uestra consolationis  suscipiatis solatium, et in uerbis istis studeatis inuicem consolari, cum ei sit merito congaudendum, cuius gaudium non mutabitur de cetero in dolorem, nec detrimentum sentiet, sed augmentum. Qualiter autem ad uindicandam huiusmodi immanitatem sceleris duxerimus procedendum, per litteras nostras uestre poterit inquisitioni patere.

Datum Ferentini, uIII Id. Iulii.



CXu  . PRIORI ET CONuENTUI DE BOMIN  . Recipit eos sub protectione, et bona ipsorum confirmat. 


Consueuit annuere sedes apostolica, etc., usque assensu. Ecclesiam uestram et personas inibi Domino famulantes, cum omnibus que inpresentiarum rationabiliter possidetis, aut, etc., usque suscipimus; statuentes, ut ordo canonicus qui secundum Deum et beati Augustini Regulam in eadem, etc., usque obseruetur. Preterea, ecclesiam parochialem de Bomin. cum capellis de Lanhedroc, Sancte Margarite de Biri, Sancti Thome, Sancti Michelis, et aliis appenditiis suis; ecclesiam de Aldestowe, cum capellis  Sancti Cadoci et Sancti Petroci de Trerofait, portu et portus sultagio, et ceteris appenditiis suis; ecclesiam de Helinton, cum appenditiis suis; ius quod habetis in ecclesia Sancte Marmure, in capellis et appenditiis suis; ecclesiam de Widiel, cum pertinentiis suis; ecclesiam Sancte Thete, cum appenditiis suis; ius quod habetis in ecclesia de Heglosseil, cum pertinentiis suis; ecclesiam de Holecumbe, cum appenditiis suis; ecclesiam de Niuentunen. cum appenditiis suis; uillam de Bomin. cum Landa, Bosco de Bodan, et appenditiis suis; Reiltun. cum Hondremannaria  de Pedresire, libertatibus, consuetudinibus et appenditiis suis; Aldestorwe,  cum libertatibus et appenditiis suis; Lanweledic, cum appenditiis suis; Rietterhe, cum appenditiis suis; Widiel, cum appenditiis suis; Bendere, cum piscaria super Alan. et aliis appenditiis suis; Pentir. cum appenditiis suis; Tredernon, cum appenditiis suis; Lanhidroc, cum appenditiis suis; quidquid habetis in Bodiniel; Fosnewit, cum appenditiis suis; Holeinse, cum pertinentiis suis; Niuenton. cum appenditiis suis, sicut ea iuste ac pacifice possidetis, uobis, et per uos Ecclesie uestre, auctoritate apostolica confirmamus, etc. Sane, noualium uestrorum, que propriis manibus aut sumptibus colitis, siue de hortis, etc., usque presumat. Libertates quoque et immunitates antiquas, et rationabiles consuetudines Ecclesie uestre concessas, etc. perpetuis temporibus  manere sancimus. Prohibemus insuper, ut nulii liceat in uos uel in ecclesiam uestram excommunicationis uel interdicti sententiam, sine manifesta et rationabili causa proferre, uel uos nouis et indebitis exactionibus aggrauare. Cum autem generale interdictum terre fuerit, etc., usque celebrare. Liceat quoque uobis ad ecclesias uestras capellanos eligere, ac diecesano episcopo presentare, quibus, si idonei  fuerint, episcopus curam animarum committat, ut ei de spiritualibus, uobis autem de temporalibus debeant respondere. Obeunte uero te, nunc eiusdem loci priore, uel tuorum quolibet successorum, etc. usque eligendum. Ad indicium autem huius a sede apostolica protectionis percepte, bisantium unum gratis oblatum persoluetis nobis, nostrisque successoribus annuatim. Decernimus ergo, ut nulli omnino . . . nostre protectionis concessionis, et confirmationis, etc. Si quis autem, etc.

Datum Ferentini, uIII Id. Iulii.



CXuI. PALENTINO, ET . . . . . ZAMORRENSI EPISCOPIS, ET P. SUEuI ARCHIDIACONO ASTORICENSI. Ut aduersus magistrum scholarum Astoricensis ecclesie, de falsitate suspectum, inquirant. 


Cum Christus sit ueritas, et diabolus in ueritate non steterit, profecto tanquam membrum diaboli contra Christum esse conuincitur, qui ueritatem odiens committit uitium falsitatis. Unde, crimen istud tanto est seuerius puniendum, quanto per ipsum magis offenditur proximus, et amplius contemnitur ipse Deus. Cum ergo N. magister scholarum Astoricensis ecclesie, apud nos propter presumptiones multiplices uehementer sit de falsitate suspectus, licet in presentia nostra nichil plene probatum fuerit contra eum, ne tamen tantum dissimulare uitium uideamur, eum a delegatis nostris ab officii exsecutione suspensum, a perceptione beneficiorum,  in detestationem tanti criminis, duximus suspendendum; discretioni uestre per apostolica scripta districte precipiendo mandantes, quatenus in Astoricensi et omnibus circumpositis diecesibus faciatis publice ac solemniter nuntiari, ut, si quis contra eum uoluerit agere super crimine falsitatis, infra tres menses a tempore facte denuntiationis coram uobis appareat et proponat; et uos eumdem magistrum scholarum, si super hoc conuictus fuerit uel confessus, aut etiam notorium esset crimen, iuxta constitutionem a nobis contra falsarios editam, puniatis; alioquin, purgationem ei canonicam indicatis, in qua si forte defecerit, iuxta constitutionem eamdem, appellatione remota, procedatis in illum.  Si uero canonice se purgauerit, tam ad officium quam beneficia ipsum auctoritate nostra restituere procuretis. Nullis litteris ueritatis, etc. Quod si non omnes . . . duo uestrum, etc.

Datum Ferentini, u Id. Iulii.



CXuII. uITELLO, SUBDIACONO NOSTRO, CASTELLANO LARIANI. Ut super ordinatione duorum canonicorum in ecclesia Sancte Marie de Neme inquirant. 


Conquesti sunt nobis dilecti filii, N. et I. quod cum per uenerabilem fratrem nostrum, I.  Albanensem episcopum, in ecclesia Sancte Marie de Neme fuissent canonici ordinati . . . . . . prior et fratres sancti Anastasii eos de ipsa contra iustitiam eiecerunt. Unde, petebant ut ipsos in ea restitui faceremus. Prior autem cum alio fratre in nostra presentia constitutus quoddam publicum instrumentum ostendit, per quod nitebatur probare institutionem et destitutionem clericorum in ecclesia  memorata, non ad episcopum Albanensem, sed ad monasterium Sancti Anastasii pertinere; sed econtra predicti clerici allegabant, quod scientibus, et non contradicentibus monachis, de mandato episcopi antedicti fuerant in eadem ecclesia instituti, et aliquanto tempore pacifice commorati, quod predicti prior, et monachus omnino negabant. Quia uero pro publico presumitur instrumento, donec in contrarium legitime probetur, discretioni tue per apostolica scripta mandamus, quatenus testes quos super iis utraque pars duxerit producendos, studiose recipias et examines diligenter, circumstantias prudenter inquirens, et attestationes fideliter scriptas sub tuo sigillo nobis mittas inclusas, prefigens partibus terminum competentem, quo recepture sententiam  nostro se conspectui representent. Tu uero, sine personarum acceptione mandatum apostolicum fiducialiter exsequaris, testes qui nominati fuerint, si gratia, timore, uel odio se subtraxerint, cogens per censuram ecclesiasticam ueritati testimonium perhibere.

Ferentini.



CXuIII  . I. DOMUS S. TRINITATIS CERuI-FRIGIDI MINISTRO EIUSQUE FRATRIBUS. Recipit eos in protectionem B. Petri.




CXIX  . MARSICANO EPISCOPO  . Causam matrimonialem diiudicandam ipsi committit. 


Per tuas nobis  litteras intimasti, quod cum in presentia tua quedam mulier Pacifica  nomine, quemdam nomine Nicolaum postularet in uirum, asserens inter se mutuum de presenti  consensum, et carnalem copulam accessisse, uir ipse, quamuis contractum sponsalium et carnis copulam non negaret, asserebat tamen se illam in uxorem ducere non teneri, quia sponsalia inter ipsos sub hac fuerant conditione contracta, si uidelicet  pater eius et patruus sponsalibus consentirent. Sed ipsi quam cito nouerunt, et sponso contradixerunt et sponse, quod idem uir idoneis nitebatur testibus comprobare. uerum mulier replicabat, quod licet fides prestita fuerit ab utroque sub conditione prescripta, non tamen sibi fuerat a patre uiri, uel patruo aliquando contradictum, et ante tempus contradictionis expressum a testibus, et post illud dicebat inter se carnalem copulam accessisse; addebat preterea, quod licet a principio  conditionaliter contraxissent, temporis tamen processu sine conditionis adiectione pure in matrimonium consenserunt, et hoc asserebat se testibus probaturam. Receptis itaque testibus utriusque, cum attestationes mulieris, coram te presentibus duobus examinatoribus, faceres publicari, testes, quorum dicta legebantur, illico proclamarunt, quod ipsi que legebantur non dixerant, et que deposuerant, scripta non erant, sed ab uno examinatorum tunc contra eos fuit fortiter obuiatum, et ab hoc mulier postulabat, ut idem testes, uel alii super eisdem capitulis iterum audirentur. Tu autem, hac nouitate commotus, sequentem diem partibus prefixisti, quibus in tua presentia constitutis, omnes examinatores  conuocari iussisti, sub interminatione anathematis illos obtestans, ut dicerent, si essent ille uere attestationes, quibus obuiauerant testes; qui continuo alias attestationes in medium produxerunt, quibus cum per aduocatum uiri fuisset obiectum, sicut prioribus fuerat a testibus obuiatum, post allegationes multiplices, secunde attestationes a partibus admisse fuerunt, et attestationes uiri postea publicate. Porro, mulier illi precipue articulo insistebat, quod ante renuntiationem sponsalium et post, idem uir carnaliter ipsam cognouerat, et ex ea filiam procrearat, quod proprio nitebatur ostendere iuramento. Quia uero super his opiniones non solum uarias, sed contrarias accepisti, ad magisterium apostolice sedis recurrens, humiliter postulasti quid sentiendum  sit in talibus edoceri. Nos autem, inspectis attestationibus admissis a partibus, quas nobis tuis misisti litteris interclusas] consultationi tue taliter respondemus; quod, cum liquido constet, per confessionem tam uiri quam mulieris, quod post contracta sponsalia carnalis est inter eos copula subsecuta, pro matrimonio quidem presumendum est uehementer, quia uidetur a conditione interposita recessisse. Nam, etsi probatum sit utcunque per testes, quod postquam pater et patruus uiri contradixere sponsalibus, idem uir mulierem illam carnali commistione  cognouit, non est tamen aliquo modo probatum, quod antequam ipse cognouisset eamdem, pater eius et patruus contradicere curauissent.

Datum Ferentini, II Id. Iulii.



CXX. R. CANTORI; ET R. PRIORI DE MONTE-LEPROSORUM; I. DE SAGIO, CANONICO; ROTHOMAGENSIBUS. Litteras a R. sacerdote de Coleuill. fraudulenter obtentas reuocat. 

Ex tenore litterarum, quas nobis per dilectum filium, Ph. latorem presentium, destinastis, intelleximus euidenter, R. sacerdotem de Coleuill. ac dilectos filios, de Prato . . . . de Monte-Leprosorum, et Sancti Laudi priores, Rothomagenses, super questione,  que inter ipsum et dilectum filium, abbatem  et conuentum de Becco, super manerio de Coleuill. et rebus aliis uertitur, litteras apostolicas impetrasse, qui, cum partem citassent aduersam, dictus presbyter coram eis noluit litigare. Postmodum uero, idem presbyter super eodem negotio uobis nostras litteras presentauit, in quibus de prioribus mentio non fiebat. Cumque uos in cause cognitione uelletis procedere, partibus ad uestram presentiam conuocatis, memoratus abbas proposuit coram uobis, quod non teneretur per illas litteras sepedicto presbytero respondere, cum per alias fuisset citatus, que auctoritate illarum non fuerant reuocate. uerum, quia super hoc dubitastis, sedem  duxistis apostolicam consulendam. Nos igitur, attendentes fraudem presbyteri memorati, duas commissiones super eodem negotio impetrantis, quarum altera non faciebat mentionem de reliqua, quia fraus et dolus ei patrocinari non debent, decernimus ut ipse commodo careat utriusque.

Datum Ferentini, Iu Idus Iulii, anno sexto.



CXXI  . CAPITULO NOuARIENSI Pacta quedam canonibus repugnantia dissoluit. 

Cum pie recordationis C. predecessor noster, quamdam ordinationem iniquam, quam de instituendis canonicis ad beneficia non uacantia feceratis, ita uidelicet, quod quilibet uestrum nepotem suum, consanguineum  uel amicum, in ipsa ecclesia ordinarat, iustitia cassauerit exigente, nunc, sicut accepimus, contra cassationem huiusmodi fraudem adhibentes et dolum, ad ordinationem eamdem uel consilium processistis, cum prebendam uacare contingit, unum eligendo de illis, quorum ordinatio est cassata, qui, uel alius pro eo, pactionibus uel stipulationibus obligatur, quod illius prebende prouentus rediget in communi, et nichil amplius inde quam unus aliorum percipiet cassatorum, et hoc iuramento firmastis, quod ad electionem seu ordinationem alterius  nullatenus procedatis, donec quilibet de cassatis integrum beneficium obtinebit; unum etiam pro alio permutatis illicite, et statutum apostolicum euacuare poscitis, sanctuarium Dei, quasi hereditario iure possidere conantes. Licet autem ex illa cassationis sententia huiusmodi persone cassate non reddantur indigne, quominus ualeant ecclesiastica beneficia obtinere, quia tamen fraus et dolus alicui patrocinari non debent, et nos, secundum prophetam, dissoluere debemus colligationes impietatis et fasciculos deprimentes , per apostolica uobis scripta mandamus et districte precipimus, quatenus collusionem huiusmodi penitus rescindatis. Alioquin, omnes eos qui ad hoc aliquo pacto, uel iuramento, uel alio quolibet, uinculo tenentur astricti, nisi infra  quindecim dies post receptionem presentium colligationem talem dissoluerint, tanquam sacris canonibus inimicam, excommunicationis sententie decernimus subiacere.

Datum Ferentini, XII Kal. Augusti.

Scriptum est archiepiscopo Mediolanensi et episcopo Nouariensi, ut premissa auctoritate apostolica publicare procurent.

Datum, ut supra.



CXXII. R. LUCANO ELECTO. Ipsum ad sedem apostolicam sacerdotii gradum et consecrationis beneficium suscepturum uocat  . 

Dilecti filii, I. prior Sancti Fridiani Lucani, et B.  Fasolus, canonicus Pisanus, per suas nobis litteras intimarunt, quod, receptis litteris quas eis super causa tua curauimus destinare, per unius mensis spatium exspectarunt, si quis forsitan appareret, qui aliquid proponeret et probaret super matrimonio quod contraxisse cum uidua dicebaris, excommunicantes solemniter, et excommunicationem suam facientes per uniuersas Lucane ciuitatis ecclesias nuntiari, si quis impedire presumeret, quominus testes perhiberent testimonium ueritati. uerum, elapso fere iam mense, cum tui eis aduersarii suggessissent, quod Ingerannus potestas, R. consiliarius, et M. notarius ciuitatis Lucane, ab eis qui contra te laturi fuerant testimonium, exegerant et receperant  iuramentum, ne quid contra te proponerent coram ipsis, et predicti prior et B. Pisanus canonicus, id tibi fecissent, sicut debuerant, nuntiari; potestas, consiliarius, et notarius memorati, ad eorum presentiam accedentes, tactis sacrosanctis Euangeliis, iurauerunt quod nullus super hoc eis tenebatur astrictus, quominus ueritati testimonium perhiberet, et quod ipsi, nec per se, nec per alios, quemquam cogerent aut cogi permitterent, nec aliquem impedirent, quominus procederet ad testimonium proferendum, uniuersos, quantum in eis luerat, absoluentes, si qui eis super hoc aliquatenus tenerentur. Cumque nec sic contra te aliquis processisset,  delegati predicti, te ab impetitione matrimonii absoluentes, auctoritate tibi apostolica mandauerunt, ut infra mensem sequentem, iuxta mandatum nostrum, purgationem canonicam exhiberes. Ceterum, aduersarii tui ad nostram audientiam appellarunt, ne delegati tuam purgationem admitterent, nisi compurgatores tecum duos saltem episcopos adhiberes, cum in litteris nostris mentio de episcopis haberetur, similiter prohibentes, ne quosdam, quos te compurgaturos audierant, ad purgationem admitterent, cum parati essent dicere contra eos. Et, licet delegati sepius nominati appellationi huiusmodi non duxerint deferendum, quoniam in litteris nostris obstaculum fuerat appellationis amotum, et iam eis de malitia et odio quo  aduersarii tui te persequebantur inique constabat, cum et bone fame predicti compurgatores existerent, et in suis gradibus, ecclesiis et honoribus tolerarentur ab Ecclesia, nec delegati aliquid sinistri de ipsis audiissent, uerbum tamen quoddam, quod fuerat in litteris nostris appositum, uehementius eos mouit, ubi uidelicet scriptum erat, quod per septem inter episcopos Tuscie, uel canonicos maioris Ecclesie, seu priores ecclesiarum sodalium ciuitatis Lucane, presbyteros, aut diaconos bone fame, tuam purgationem reciperent, non obstantibus litteris, quas, de episcopis non habita mentione, tui aduersarii reportarant. Ex hoc enim uidebatur eisdem, quod ad purgationem tuam duo saltem essent  episcopi adhibendi. uerum, dilecti filii, I. canonicus Sancti Martini, P . . . presbyter, prior S. Reparate, et magister I. canonicus Sancte Marie Forisportam, in delegatorum presentia iurauerunt, quod uerbum illud, de adiectione uidelicet episcoporum, fuerat ad petitionem ipsorum a nobis adiectum, ita tamen quod, si possis alios septem inter canonicos et priores ecclesiarum sodalium compurgatores habere, adhibere ad purgationem episcopos nullatenus tenereris, sicut ab ore nostro se audisse dicebant; addentes, quod ideo in capitulo ipso suppressa fuerat copulatiua coniunctio, et posita disiunctiua. Deinde uero, cum ad ecclesiam Sancti Fridiani, predicto priore aliquantula infirmitate grauato, ad eius, et condelegati sui presentiam accessisses, dilecto  filio, P. basilice duodecim Apostolorum presbytero cardinali, maiori parte cleri Lucani potestate, ac aliis multis presentibus et clamantibus quod tuam uellent innocentiam compurgare, coram altari B. Fridiani, tactis sacrosanctis euangeliis, iurauisti, quod neque cum uidua, neque cum alia muliere matrimonium contraxeras, nec uxorem alterius cognoueras te sciente, nec periurium, uel excommunicationem scienter incurreras, super his presertim de quibus fueras impetitus. Generaliter quoque de omnibus, que tibi obiecta fuerant, te solemniter purgauisti. Ad hec, Tolomeus cantor, I. presbyter, magister Palmarius, et Opizo diaconus,  et canonici Sancti Martini, S. Reparate, Sancti Michelis, et Sancte Marie Forisportam priores, qui sacerdotii funguntur honore, publice iurauerunt, quod te uerum iurasse credebant super omnibus, que te non commisisse iuraras. Quia igitur rectis dispositionibus nichil more, uel difficultatis debet afferri, ne gregi dominico diu desit cura pastoris, discretioni tue per apostolica scripta mandamus, quatenus usque ad ferias Quatuor Temporum nunc proximo uenturas nostro te conspectui representes sacerdotii gradum, et consecrationis beneficium suscepturus.

Datum Ferentini, X Kal. Augusti.



CXXIII. . . . . . ABBATI SANCTI BOSCIANI; ET . . . . . DE CERRETO LAUDENSIS DIeCESEOS, ET . . . . . SANCTI GABRIELIS CREMONENSIS PRIORIBUS. Ut inquirant de electione abbatis S. Petri de Pado 


Per litteras dilectorum filiorum, capituli monasterii Sancti Petri de Pado . . . abbatis Sancti Sigismundi . . . archidiaconi, et . . . . Prepositi S. Lucie Cremonensis, quos ad recipiendam resignationem dilecti filii, Lanf. ipsius monasterii tunc abbatis, duximus deputandos, nostris est auribus intimatum, quod cum dictus Lan. de nostra licentia resignasset regimini abbatie, fratres eiusdem loci conuenientes in unum, dilectum filium, I. monachum, in pastorem suum unanimiter elegerunt, cuius electionem  suppliciter postulabant auctoritate apostolica confirmari. uerum, quia de idoneitate persone nobis non potuit fieri plena fides, discretioni uestre per apostolica scripta mandamus, quatenus, si eamdem electionem de persona idonea inueneritis canonice celebratam, ipsam uice nostra, sublato cuiuslibet contradictionis et appellationis obstaculo, confirmetis. Quod si non omnes his . . . duo uestrum, etc.

Datum Ferentini.



CXXIu. NOBILI uIRO I. COMITI TRICARIGENSI. Ut terram, quam de manu hostium Theutonicorum recuperabit, seruet ad dispositionem Romane Ecclesie. 

Nobilitati tue, quam hactenus fidelem ac deuotam  sumus experti, et amodo fideliorem ac deuotiorem experiri speramus, prouida dispensatione concedimus, ut terram, quam de manibus hostium, Theutonicorum uidelicet, ac fautorum ipsorum poteris liberare, ad nostre dispositionis arbitrium, et regie fidelitatis obsequium teneas, et conserues, et donec expensas recuperes, quas pro ipsius acquisitione te utiliter preter debitum fecisse monstraueris, infra terminum competentem, cum super hoc fueris requisitus, restituere non cogaris. Nulli ergo hanc nostre concessionis, etc.

Datum Ferentini.



CXXu. MAGISTRO GUALFREDO, CLERICO SANCTI MAURICII DE TARDUBIATO. Suscipit eum in protectionem. 


Solet annuere, etc., in modum protectione usque suscepimus. Specialiter autem ecclesiam Sancti Mauricii de Tardubiato, sicut ipsam iuste possides et quiete, auctoritate tibi apostolica confirmamus. Nulli ergo nostre protectionis et confirmationis, etc. Si quis autem, etc.

Datum Ferentini, Iu Id. Iulii.



CXXuI. ABBATI  ET CONuENTUI uILLAE MAGNAE. Ne quis in monasterium eorum ipsis inuitis intrudatur. 


Ad nostram noueritis audientiam peruenisse, quod quidam in monasterium uestrum consanguineos et amicos suos, uobis inuitis, intrudere moliuntur, et ad receptionem eorum uos minis et terroribus non solum inducere sed compellere non formidant. Eapropter, dilecti in Domino filii, monasterio uestro prouidere uolentes, auctoritate presentium inhibemus, ne quis in monasterium ipsum aliquos, preter uestrum uel maioris partis consilii sanioris assensum, intrudat. Nulli ergo . . . inhibitionis, etc.

Datum Ferentini, uIII Id. Augusti.



CXXuII. EISDEM. Iurisdictionem temporalem in uilla magna ipsis confirmat. 


Sicut nostris est auribus intimatum, licet tu, fili abbas, et predecessores tui temporalem iurisdictionem in uilla magna, que ad monasterium uestrum nullo pertinet mediante, libere consueueritis exercere, habitatores ipsius pro suis excessibus temporaliter punientes; nunc tamen quidam eorum, uolentes contra stimulum calcitrare, auctoritatem uestram eludere moliuntur, et ad aliorum protectionem confugiunt, ut uestram subfugiant potestatem. Quia uero pati nec uolumus nec debemus, ut  monasterium ipsum sui iuris sustineat lesionem, discretioni uestre per apostolica scripta mandamus, quatenus in habitatores uille predicte, secundum antiquam et approbatam consuetudinem, iurisdictionem exerceatis libere temporalem.

Datum Ferentini, uIII Id. Augusti.



CXXuIII. . . . . . . . . ABBATI SUBLACENSI  De prouisione Ecclesie de Scanzano. 

Cum dilectus filius, Nicolaus miles, nobis olim proposuerit conquerendo, quod uenerabilis frater  noster, Marsicanus episcopus  , Bonum hominem presbyterum in Ecclesia de Scanzano ad presentationem quorumdam instituerit patronorum, eo irrequisito, inscio et contempto, qui non minimus patronorum existit, dilecto filio . . . preposito Sancti Saluatoris de Paterno, et magistro Ioanni, canonico Celanensi, causam super hoc duximus committendam, qui, partibus conuocatis, et auditis hinc inde propositis, licet per assertiones partium constiterit eisdem, in contemptum ipsius militis, patroni eiusdem ecclesie, iam dictum fuisse presbyterum institutum, institutionem tamen ipsius ob reuerentiam episcopi non cassantes, utrique parti ius suum decreuerunt illesum seruari. Nos igitur, intellecto quod institutio eiusdem presbyteri facta  fuerit predicto Nicolao, patrono, irrequisito, inscio et contempto, per episcopum qui non ignorauerat ius ipsius, eam exigente iustitia decreuimus irritandam, per apostolica tibi scripta mandantes, quatenus, ne dicta ecclesia maneat desolata rectore, predicto Nicolao et aliis patronis auctoritate nostra precipias, ut, unanimiter in personam conuenientes idoneam, eam instituendam in eadem Ecclesia memorato episcopo representent. Si uero super hoc concordare noluerint, iam dictus episcopus ecclesiam ipsam de persona idonea secundum statuta canonica poterit ordinare.

Datum Ferentini, II Id. Augusti.



CXXIX  . s.  TITULI S. PRAXEDIS PRESBYTERO CARDINALI, APOSTOLICAE SEDIS LEGATO. Exhortatur eum ad subeundem patriarchatum Hierosolymitanum quem pro sui integritate recusabat. 


Ut lapsum humani generis repararet unigenitus Dei Filius, iehsu Christus, cum in forma Dei esset, exinaniuit, ut testatur Apostolus, semetipsum, formam serui suscipiens, in similitudine hominum factus, et habitu inuentus ut homo, et elegit sibi Hierosolymam passioni, factus obediens Deo Patri usque ad mortem crucis, et peccata nostra in corpore suo pertulit super lignum, reputatus cum iniquis, et cum latronibus crucifixus. Nisi ergo de ingratitudinis uitio seruus uoluerit inutilis condemnari,  nec iugum, nec iugulum recusabit subire pro Domino, cum Dominus tradiderit se pro seruo morte turpissima condemnatus. Sane [ut omnem occasionem nobis Dominus tolleret, nec ad excusandas excusationes in peccato negligentie locum aliquem reseruaret, quidquid seruus pati potuisset pro Domino, pene passus est Dominus ante pro seruo. Quis ergo terrena omnia non relinquat pro eo quem descendisse nouit a celestibus ad terrena? Quis  animam suam non ponat pro illo, qui pro eo spiritum emisit in cruce? Si quidem, ut retribuamus ei aliquid pro omnibus que tribuit ipse nobis, nec tribulatio, nec angustia, nec mors, nec gladius nos debet aliquatenus retardare, quominus si necessitas exigat, et deposcat utilitas, gustemus pro eo calicem passionis.]

Si enim quemadmodum ambulauit ambulare disponimus, et uestigia eius sequi, nec opprobria exprobrantium, nec hostis familiaris insidias, nec inimici seuientis potentiam debemus aliquatenus formidare, quin in uiis ambulemus ipsius, et pedes nostros in eius semitis dirigamus, passo compatientes ad tempus, ut in eternum regnanti feliciter conregnemus. Nouimus etenim, et certum tenemus,  tam ex prophetica quam euangelica lectione, quod improperium exspectauit cor eius, cum ei lingua maledicentium exprobraret, quod filius fabri esset, potator uini, et publicanorum amicus. Nouimus, quod qui edebat panes eius erexit calcaneum contra ipsum. Nouimus, qualiter sputo conspersus, cesus colaphis, spinis coronatus, Pilati tyrannidem pertulit patienter, crucifixus ad ultimum, et lancea perforatus. [Nunquid ergo tuo te factori negabis, ut recuses onus Ecclesie Hierosolymitane subire, quam ipse suo sanguine consecrauit? Si te sibi dignatus est quodammodo eligere successorem, nunquid non adibis hereditatem ipsius, nec suscitabis semen fratri defuncto, qui per te disposuit forsitan in terram peregrinationis, et predicationis  sue semen euangelicum propagare?] Absit, ut labores, dolores et timores euites, paupertates, anxietates et necessitates effugias, ne subeas onus illud, ad quod es diuina dispositione uocatus! Absit, ut pro illo labores euites, qui pro te per prophetam se asserit laborasse, dicens in psalmo: Laboraui sustinens , et de quo euangelista testatur quod hora quasi sexta sedebat supra puteum ex itinere fatigatus! Absit, ut pro eo dolores euites, quem pro te non dubitas doluisse, iuxta quod ipse asserit in propheta: O uos omnes, qui transitis per uiam, attendite, et uidete si est dolor similis sicut dolor meus ; et qui de se ipso in Euangelio protestatur: Tristis est anima mea usque ad mortem  ! Absit, ut pro illo timores euites qui de se legitur in Psalmo dixisse: Timor et tremor uenerunt super me , et de quo in Euangelio loquitur quod cepit pauere et tedere! Absit, ut pro eo fugias paupertatem, qui pro te pauper est factus, iuxta quod asserit in Propheta: Pauper, et dolens ego sum , et in Euangelio: uulpes foueas habent et uolucres celi nidos, Filius autem hominis non habet ubi caput reclinet .  Absit, ut pro eo anxietates refugias, in cuius persona loquens Propheta sic ait: Anxiatus est in me spiritus meus, et in me turbatum est cor meum , et qui asserit de se ipso: Baptisma habeo baptizari, et coarctor donec perficiatur ! [Absit, ut pro eo necessitates effugias, qui pro te, ut alia taceamus, se in famis et sitis necessitatem induxit, iuxta quod legitur in Propheta: Dederunt in escam meam fel, et in siti mea potauerunt me aceto ], et sicut de eo euangelista testatur, quod cum ieiunasset quadraginta diebus, et quadraginta noctibus postea esuriit, et cui cum clamasset in cruce: Sitio ; acetum, siue uinum mirratum, siue etiam felle mistum, crucifigentium dextera propinauit. Si forte te moueat,  quod ad illius Ecclesie presulatum uocaris, cuius ad presens non poteris possessionem adire, utpote que fere tota nunc ab hostibus detinetur, ad tempus illud reducas oculos tue mentis, quo Iacobus, frater Domini, suscepit Hierosolymam gubernandam, non quidem fauentem sibi, sed potius repugnantem; utpote in qua illi tenebant eo tempore potentatum, qui et Dominum crucifixerant extra urbem, et circa templum postmodum ipsum Iacobum occiderunt. Et, licet Ioannes et Thaddeus secundum carnem fuerint fratres Domini, Iacobus tamen specialiter dicitur frater eius, utpote qui relictam fratris defuncti duxit uxorem, ut semen ei iuxta legem Mosaycam suscitaret; qui etiam non incongrue dicitur supplantator, cum quodam modo  apostolos supplantauit, utpote qui quamuis primus inter alios non fuisset, ceteris tamen quasi ius primogeniture preripuerit, dum primogenitam suscepit ecclesiam gubernandam, de qua uidelicet Propheta testatur, quod de Sion exiuit lex, et uerbum Domini de Ierusalem. Hec est ciuitas Regis magni, de qua multa dicta sunt gloriosa, et illud quasi precipuum quod subiungitur: Mater Sion dicet, homo, et homo factus est in ea, et ipse fundauit eam Altissimus .

Preterea, licet pars ipsius ecclesie, quod dolentes referimus, in excidio terre sancte capta fuerit, et ab hostibus trucidata, pars tamen que manus euasit hostiles, imo etiam ipsa ecclesia, que  per nouam est sobolem renouata, in pastorem te sibi expetit, et exspectat. Non ergo de loco causeris, cum personas habeas, quas gubernes, quia nomen Ecclesie ad personas refertur amplius quam ad locum, licet ad hoc spiritualiter postuleris, ut de loco sollicitus ad recuperationem ipsius, et reintegrationem  terre Natiuitatis Dominice totis uiribus elabores. Accedentes enim ad presentiam nostram dilecti filii . . . . prior, prior, et . . . . canonici sepulcri Dominici, tam uiua uoce, quam per litteras  : »Capituli sui, suffraganeorum Ecclesie Hierosolymitane, karissimi in Christo filii nostri, A. regis Hierosolymitani illustris, et plurium aliorum, nobis humiliter intimarunt, quod bone memorie M.  . Patriarcha Hierosolymitano, uiam uniuerse carnis ingresso, conuenerunt in unum, ut de preficiendo sibi pontifice pariter pertractarent. Cumque talem quererent, qui tantam posset ecclesiam in huius tempestatis articulo prouide gubernare, factum est, Domino faciente, quod in te contulerunt unanimiter uota sua, nobis humiliter supplicantes,  ut et tibi districte precipere dignaremur, quatenus eorum desideriis assentires, et pallium tibi ad perfectionem pontificalis officii mitteremus. Addiderunt insuper, quod nisi te in patriarcham concederemus eisdem, tota orientalis Ecclesia dissolutionem honestatis, et religionis eneruationem incurreret, et a notitia matris sue, uidelicet Romane Ecclesie, in confusionom propriam contumacius aberraret. Licet autem propter euidentem utilitatem Ecclesie Romane, cuius te membrum magnum et honorabile reputamus, graue sit nobis, et fratribus nostris, non modicum, et molestum, et ad postulationem eorum Ecclesie Hierosolymitane concedere in pastorem, cum ualde necessarius nobis existas,  tanquam uir nobilis, et honestus, facundus, et litteratus, et tam in temporalibus prouidus, quam spiritualibus circumspectus, maxime propter illum specialis deuotionis affectum quem ad personam nostram habere dignosceris, et propter illam familiaris dilectionis dulcedinem, quam erga te probamur habere; propter urgentem tamen  necessitatem, non solum Ecclesie Hierosolymitane, sed totius orientalis prouincie, quamdam nobis quasi uiolentiam inferentes, monemus discretionem tuam et exhortamur attente, et in remissionem iniungimus peccatorum, obsecrantes per aspersionem sanguinis Iesu Christi, quatenus, diuine uocationi consentiens, predictorum omnium desideriis condescendas, et electionem recipias de te factam;  ne, si aliter egeris, uoluntati diuine resistere uidearis, que tamen et a uolentibus et a nolentibus semper impletur; prudenter attendens, ne, si persona minus idonea, uel forsan indigna, eidem preficeretur ecclesie, iuxta desiderium aliquorum, tibi propter contradictionem tuam posset non immerito  imputari. Nec laborem istum refugias tanquam proficere nequeas ut exoptas, quia Deus non tam profectum remunerat quam laborem, propter quod dicit Apostolus: Unusquisque propriam mercedem accipiet secundum suum laborem , et alia Scriptura testatur: Reddet Deus mercedem laborum sanctorum suorum. Unde caute dixit Apostolus: Plus omnibus laboraui , nec dixit omnibus plus profeci; quanquam ex laboribus tuis profectus speremus non modicos prouenturos. »  Nos ergo, pallium, insigne uidelicet plenitudinis pontificalis officii, dilecto filio nostro, P.  tituli S. Marcelli presbytero cardinali, apostolice sedis legato, per presentium latores dirigimus, tibi iuxta formam solitam, quam ei sub bulla  nostra mittimus, conferendum. Tu uero, uel a suffraganeis, uel aliis quibuslibet catholicis duntaxat episcopis auctoritate nostra te facias in episcopum consecrari, cum nolimus ut ad nos, pro munere consecrationis obtinendo, labores, et Ecclesia Hierosolymitana tantarum dispendia subeat expensarum. Ut autem beneuolentia nostra non remitti, sed augeri circa te potius uideatur, uolumus ut iniuncte tibi legationis officium cum predicto legato nichilominus exsequeris, cum ita Ecclesie Hierosolymite te conferre uelimus, ut Ecclesie Romane te nolimus auferre.

Datum Ferentini, XuII Kal. Septembris, anno sexto.

»Scriptum est cardinali, ut eum ad hoc moneat et  inducat, hoc addito, quod si forsan ad id induci nulla potuerit ratione, tu et ipse apud uos pallium reseruetis, procurantes, ut prior, et canonici sepulcri Dominici aliam sibi personam idoneam, et Ecclesie Romane deuotam eligant in pastorem, cui tandem, negotii serie nobis plenius intimata, iuxta quod a nobis receperitis in mandatis, pallium conferetis.

Dat., ut supra.«



CXXX  . S. TITULI SANCTAE PRAXEDIS PRESBYTERO CARDINALI. Exhortatur eum ad patienter sustinendum labores pro terra sancta preferendos. 

Si aliquando in hoc mari magno et spatioso, ubi  reptilia, quorum non est numerus, animalia quoque pusilla et magna terrent sepius nauigantes, mens tue discretionis concutitur, incursus fluctuum et uentorum formidans impulsus, non miramur aliquatenus, nec mouemur, cum in mari timeat omnis homo, ita ut ipse apostolorum princeps, cui conconcessum a Domino fuerat, ut super undas maris ad eum ueniens ambularet, uidens uentum ualidum uenientem, non solum timuerit, sed fuerit pene submersus, nisi diuina eum dextera erexisset. Fluctuat enim hic mundus ut mare, nec est facile ut quis in fluctuanti non fluctuet, aut in eo, qui in  eodem statu non permanet, immobilis perseueret, presertim, cum nec inuisibiles etiam hostes desint, qui et per se inuisibiliter, et uisibiliter per hostes uisibiles quos immittunt, eos maxime non terrere solummodo, sed deiicere moliuntur, qui manum mittunt ad fortia, et, posteriorum obliti, ad anteriora iugiter se extendunt. Sane, si de mundo fuisses, mundus quod suum erat forsitan dilexisset, ut omnia tibi mundana succederent, et nichil tuum desiderium preteriret. uerum, quia non es de mundo, ut mundana secteris, cum non que tua sunt queras, sed que sunt potius Iesu Christi, nec gloriam propriam expetas, sed crucis uerius crucifixi, cum Apostolo, etsi non exterius uoce, tamen interius mente clamans: Mihi absit gloriari nisi in cruce  Domini nostri Iesu Christi! odit te mundus, et quem per prospera sibi conciliare non potuit, aduersis nititur perturbare. Non est igitur nobis uel tibi mirandum, si crucis obsequio specialiter deputatus, et in terra crucifigentium constitutus, mente ac corpore cruciaris, cum non cruciari nequeat crucis baiulus, dum infirmitati compatitur proximorum, et dolet causam negligi crucifixi. Ipse siquidem Moyses, qui eduxit populum de Aegypto, et serpentem in eremo exaltauit, murmurationes suorum sustinuit, et insidias hostium est perpessus, et Apostolo, qui gloriabatur in cruce, angelus Satane fuit ad stimulum deputatus, ne illum reuelationum extolleret magnitudo. Quia uero secundum laborem proprium  mercedem recipiet unusquisque, nec sunt condigne passiones huius temporis ad futuram gloriam, que reuelabitur in nobis, non debes uel inter nimios labores deficere, uel inter onera que quasi solus in partibus illis sustines desperare, sed in eo qui consolatur nos in omni tribulatione nostra potius consolari, utpote quem dixisse legisti: uenite ad me, omnes qui laboratis et onerati estis, et ego reficiam uos ; cum nec ignores, quod non coronabitur, nisi qui legitime decertarit. Si doleas igitur domum Domini factam esse speluncam latronum, et hereditatem nostram, imo uerius Iesu Christi, non solum ad extraneos, sed ad inimicos etiam catholice fidei esse uersam, in hoc eius imitator existes, qui de se ipso asserit in Propheta:  Zelus domus tue comedit me ; et cui hereditas propria est preclara. Si tristaris quod terram passionis et resurrectionis Dominice possident Sarraceni, templum coinquinant, et ueluti impune sanguinem sanctorum effundunt, eius inheres uestigiis qui deplorat in psalmo: Deus, uenerunt gentes in hereditatem tuam, polluerunt templum sanctum tuum, posuerunt Ierusalem in pomorum custodiam . Si mereas quod principes et alii qui signaculum crucis assumpserant, tanquam filii Ephrem, intendentes arcum et mittentes sagittas, sint in die belli conuersi, et a  puritate prioris propositi recedentes, negligere uideantur reliquias terre sancte, nobiscum merebis pariter et cum illo qui eis exprobrat in propheta: Filios, inquiens, enutriui et exaltaui, ipsi autem spreuerunt me ; illique succedere te ostendes, qui ciuitatem Dei ab amicis etiam asserit inter angustias destitutam. Sit igitur tibi hec tristitia materia gaudii, et meror in letitiam conuertatur, nec doleas si non omnia tibi succedunt ad uotum, cum ex contingentibus nil omittas. Gaudeas quoque, si pro eo fatigeris ad tempus qui pro nobis exinaniuit, ut Apostolus asserit, semetipsum, in similitudinem hominum factus et habitu inuentus ut homo, si pro omnibus que tribuit ipse tibi, etiam calicem quem biberat ipse bibas, cum ipse pro te  calicem gustauerit passionis. Nos autem, non tantum indigni uicarii, sed inutiles serui eius, et compatimur passionibus tuis, et doloribus condolemus, et labores tuos, in quibus possumus, intendimus releuare, nec obliuiscimur tui aut reliquiarum terre Natiuitatis Dominice, licet propter locorum distantiam et raritatem nuntiorum te non ualeamus, ut uolumus, per nuntios aut litteras sepius uisitare. Nec diffidas ex eo quod exercitus signatorum in Greciam dicitur diuertisse, quoniam nos, quantum possumus, de terre sancte sumus subuentione solliciti, et ad eius subsidium totis nisibus aspiramus. Nosse quoque te uolumus, quod, licet P. tituli Sancti Marcelli presbyter cardinalis, apostolice sedis legatus, cum uenetis non potuerit transfretare,  ante aduentum tamen a presentia nostra recessit, ita quod, cum litteras tue deuotionis recepimus, nauem transfretationis intrarat.] Qualiter autem super facto Tyrensis Ecclesie duxerimus procedendum, et litterarum, quas super hoc dirigimus, tibi poterit inspectione patere.

Datum Ferentini, Iu Idus Augusti, anno sexto.



CXXXI. TYRENSI ELECTO  . Arguit, quod uix ad archiepiscopalem sedem electus, inobedientie et presumptionis uitium non uitauerit. 

Cum te non solum legisse sed docuisse credamus,  quod omnis qui se exaltat humiliabitur, et qui se humiliat exaltabitur, debueras humilitatem in exaltatione sectari, ne cum Propheta, si aliter ageres, deplorares: Exaltatus autem, humiliatus sum et confusus . Inter tue quoque promotionis primitias, et tante primordia nouitatis, tenebaris cautius prouidere, ne promotus cornua eleuationis assumeres, et contra eum temere superbires, qui, post Deum tue promotionis actor, et electionis fuerat confirmator: ne, si statim ad aquilonem poneres sedem tuam, cum angelo apostata  statum conuerteres in ruinam. Accepimus enim, quod, cum in terram Natiuitatis Dominice tanquam peregrinus et aduena nauigasses, dilectus filius noster, S. tituli S. Praxedis presbyter cardinalis, apostolice sedis legatus, apud dilectos filios, Tyrenses canonicos, quantum permittebat honestas, interposuit partes suas, ut te sibi eligerent in pastorem. Cumque fuisses electus a canonicis, et a legato ipso postmodum confirmatus, qui tibi etiam spiritualium et temporalium administrationem commisit, mutatus es in uirum alterum, sicut legitur de Saule, cuius utinam inobedientiam non sequaris, et casum similem non incurras! Legato igitur protinus te opponens, nobis, et apostolice sedi cuius auctoritate fungitur, in eo te opponere presumpsisti,  et ingratus gratie tibi facte, inobedientie uitium non uitasti. Contra consilium quoque cardinalis ipsius, te fecisti postmodum in episcopum consecrari, et in die solemni solemniter in pontificalibus celebrasti. Unde, propter hoc et alia quedam, legatus ipse in te suspensionis sententiam promulgauit, donec eius te conspectui presentares. Et, licet ipse sententiam illam relaxarit ex parte, tu tamen in tua contumacia perseuerans, in eius distulisti diutius presentia comparere. Quamuis autem tante indeuotionis initia uix bona credantur nouissima secutura, plus tamen necessitatem Hierosolymitane prouincie attendentes, pallium, insigne uidelicet plenitudinis pontificalis officii, predicto et dilecto filio P . . . . tituli S. Marcelli presbytero  cardinali, apostolice sedis legatis, duximus destinandum, ut de ipso, prout uiderint expedire, disponant, sic uidelicet, ut illud, iuxta formam quam eis sub bulla nostra transmittimus interclusam, tue deuotioni conferant, si tibi fuerit merito conferendum. Utinam ergo te talem exhibeas, ut non inhonorari debeas, sed merearis potius honorari!

Datum Ferentini, II Id. Augusti.



CXXXII. REGI HIERUSALEM ET CYPRI. Commendat ei ecclesiam Tyrensem. 

Etsi te deuotum nouerimus principem et fidelem,  te tamen ad opera pietatis sollicitius inuitamus, ut tanto feruentior ab bonas operationes assurgas, quanto de salute tua maiorem sollicitudinem noueris nos habere. Inde est, quod celsitudinem regiam monemus attentius et hortamur, quatenus Tyrensem ecclesiam, que, peccatis exigentibus, pro terre Hierosolymitane miseria lacrymari uidetur, et, illa captiua, consolari non potest, habeas propensius commendatam, et eius subleuans paupertatem qua laborat ad presens, sibi decimas et alia debita iura et tu ipse persoluas, et persolui facias a  subiectis. uerum, quia Ecclesia ipsa patriarche Hierosolymitano de mandato apostolice sedis obedit, diligenti sollicitudine studeas prouidere, ne, occasione subiectionis illius, Ecclesia illa iustitie uel dignitatis sue patiatur contra iustitiam detrimentum.

Datum Ferentini, II Id. Augusti.



CXXXIII. S. TITULI SANCTAE PRAXEDIS, ET P. TITULI SANCTI MARCELLI, PRESBYTERIS CARDINALIBUS, APOSTOLICAE SEDIS LEGATIS. Ut Tyrensis ecclesie iura tueantur. 

Ut Tyrensis ecclesia, que, peccatis exigentibus, multis est calamitatibus et iacturis oppressa, per  uos in iustitiis suis auxilium habeat opportunum, discretioni uestre per apostolica scripta mandamus, quatenus de questionibus omnibus quas ipsa ecclesia coram uobis super diecesibus, uel aliis duxerit proponendas, ei per censuram ecclesiasticam iustitiam faciatis sublato cuiuslibet contradictionis et appellationis obstaculo exhiberi. Testes autem, etc. Nullis litteris, etc. Quod si non ambo, etc.

Datum Ferentini, uII Id. Augusti.



CXXXIu. C. EPISCOPO, IN ARCHIEPISCOPUM TYRENSEM ELECTO  . Ipsi et ecclesie Tyrensi decimas confirmat. 

 Solet annuere, etc., presentium auctoritate statuimus, ut, si qua terrarum, aut uinearum, uel aliarum rerum possessio, de quibus ecclesie Tyrensis prouincie decimas recipere consueuerunt, ad aliorum deuenerit potestatem, tu, Tyrensis ecclesia, et suffraganei tui, nullum de decimis consuetis patiamini detrimentum, dummodo talis sit ipsius consuetudo prouincie, ut non tam personarum quam prediorum obtentu decime persoluantur, saluis tamen priuilegiis et indulgentiis pontificum Romanorum. Nulli ergo, etc.

Datum Ferentini, XuII Kal. Septembris.



CXXXu. ABBATISSAE, AC MONIALIBUS SANCTAE MARIAE MAIORIS DE HIERUSALEM. Confirmatio bonorum et capelle cuiusdam. 


Quoties a nobis petitur, etc., in modum protectionis. Specialiter autem capellam, quam de concessione dilecti filii, S. tituli Sancte Praxedis presbyteri cardinalis, apostolice sedis legati, apud Achon, in domo uobis a carissima in Christo filia, illustri regina Hierosolymitana, collata intuitu pietatis, nuper construere incepistis, sicut eam iuste ac pacifice possidetis, auctoritate uobis apostolica confirmamus, etc. Nulli ergo, etc.



CXXXuI. LECTORI HOSPITALIS DE ROCHELLES . Recipit eum sub protectione, cum censu unius obuli aurei. 


Solet annuere, etc., usque assensu, personam tuam et ipsum hospitale de Rochelles, quod de nouo nosceris construxisse, cum omnibus, etc., in modum protectionis. Ad indicium autem huius ab apostolica sede protectionis obtente, obulum aureum nobis gratis oblatum, nobis et successoribus nostris singulis annis exsolues. Nulli ergo, etc.

Datum Ferentini, uIII Kal. Septembris.



CXXXuII. ARCHIEPISCOPO  ET CAPITULO CUSENTINIS. Ut abbati et conuentui de Flore locum Botranum, in concambium ipsorum monasterii, assignent. (Ferentini, Kal. Sept.,


Cum in habitu regulari sub religionis monastice disciplina, tu, frater archiepiscope, portaueris iugum Domini ab adolescentia tua, et sic fueris fidelis in pauca, quod constitui merueris supra multa, ut in futuro supra plurima statuaris, illorum debes necessitatibus specialiter subuenire, qui sedentes secus pedes Domini cum Maria, in lege ipsius iugiter meditantur, partem optimam eligentes. Sane, significantibus dilectis filiis, abbate ac fratribus monasterii  de Flore, nos noueritis accepisse, quod monasterium ipsum, positum in montanis, usque adeo est uentis expositum, ut pre acerbitate et assiduitate frigoris hiems non solum sibi uer uendicauerit et autumnum, sed in menses estiuos suos terminos dilatauit. Patet etiam locus ipse incursibus malignorum, per hoc modicum  quieti fratrum aduersus, et per primum contrarius sospitati. Cum ergo locus quidam, qui Botranus dicitur et ad ecclesiam pertinet Cusentinam, religioni esse idoneus referatur, deuotionem uestram monemus et exhortamur attentius, et per apostolica uobis scripta mandamus atque precipimus, quatenus ab abbate et fratribus ipsis, iuxta estimationem tuam, frater archiepiscope, recepto excambio competenti, predictum  locum cum pertinentiis suis ipsis assignare curetis, illud in eos ita libere conferentes, sicut excambium ad uos libere deuoluetur, ut, sicut monasterium Floris ad nos nullo pertinet mediante, sic monasterium quod in Botrano consurget, nobis nullo medio supponatur, alioquin, noueris nos dilectis filiis, Sancti Spiritus et de Coracio abbatibus, et fratri R. de Torcian. dedisse firmiter in mandatis, ut uos ad id, monitione premissa, per censuram ecclesiasticam, appellatione remota, compellant.

Datum Ferentini, Kal. Septembris.



CXXXuIII. ABBATI  ET CONuENTUI DE FLORE. Ipsorum possessiones confirmat. 


Solet annuere, etc., usque assensu ecclesias Sancti  Petri et Sancte Dominice apud flumen Frigidum constitutas, a uenerabili fratre nostro, Tropetensi episcopo  , de communi capituli sui consensu; possessiones quoque a nobili uiro, S. de Mamistra, uobis pia liberalitate concessas, sicut in eorum authenticis continetur  , et uos eas iuste ac pacifice possidetis, uobis, et per uos monasterio uestro, auctoritate apostolica confirmamus, etc. Nulli ergo, etc.

Datum Ferentini, Kal. Septembris.



CXXXIX  . ACHERONTINO ARCHIEPISCOPO  De confirmatione episcopi Anglonensis, etsi pater eius fuisset in minoribus constitutus. 

 [Cum olim ad nostram audientiam peruenisset quod canonici Anglonenses dilectum filium  . . . cantorem Tricaricensem  , sibi elegerant in pastorem] tibi dedimus in mandatis, ut, examinata electione diligentius et persona, si electionem canonicam et personam idoneam inuenires, electionem ipsam auctoritate apostolica confirmares, sicut metropolitanus in ceteris processurus. [Licet autem tibi de forma electionis canonice ac idoneitate persone in aliis constitisset, mouit te tamen, et ad nos consulendos induxit  , quod cum pater eiusdem cantoris Grecus fuerit, et iuxta ritum Grecorum uxorem duxerit in minoribus ordinibus constitutus, cantorem ipsum ex uxore legitima in sacerdotio suscepisset. Nos igitur, attendentes quod  Orientalis Ecclesia uotum continentie non admisit, quin  Orientales in minoribus ordinibus contrahant  et in superioribus utantur matrimonio iam contracto; fraternitati tue per apostolica scripta mandamus, quatenus, nisi pro eo quod inter latinos Greci huiusmodi conuersantur regionis consuetudo repugnet, si aliud  non obsistit, ad confirmationem et consecrationem eiusdem cantoris sine dubitatione procedas.

Datum Ferentini, Non. Septembris.





CXL  . LITTERAE IOANNIS DE CASEM. AD D. PAPAM. Rationem reddit legationis sue in regnum Bosnie, facit eum certiorem de donatione Sibilie, uxoris Pretextati Constantinopolitani, proponit ut nouos episcopatus creet et ordinet.

[Tractato negotio illorum quondam Patarinorum in Bosna, sicut iampridem scripsi sanctitati uestre,  fui in Ungaria aliquantis diebus ex uoluntate regia. Interim autem nuntii illius magni uiri Caloioannis uenerunt ad regem, cum quibus Deo duce spero me ire ad ipsum, et Christianissimus rex fecit eos super Euangelia iurare in ecclesia coram altari, quod me securum usque ad presentiam eius deducerent.] Confido autem in Domino quod sequenti die, quod erit festum Beati Barnabe, incipiemus iter, uestris nos orationibus comitantibus et subsequente benedictione. Dicitur uero a multis et ab ipso rege, quod deuotionem habeat ille ad Romanam Ecclesiam, et isti qui mecum sunt, modo firmiter asserunt et affirmant. Unde, recepi securitatem, quod, si uoluerit mittere nuntios ad sanctitatem uestram, in  eundo et redeundo nullam per totum regnum Ungarie et amicitie ipsius et parentele lesionem patientur. [Noueritis preterea, quod in regno Bani Culini de Bosna, non est nisi unus episcopatus, et episcopus modo mortuus est. Si posset fieri quod aliquis latinus ibi poneretur, et aliqui etiam ibi tres uel quatuor crearentur noui, non modicum exinde utilitati accresceret ecclesiastice, quia regnum est ipsius ad minus dietarum decem et plus. Ad hoc, sciat sanctitas uestra, quod nobilis mulier, Sibilia, uxor quondam potestatis Constantinopolitani, in ultima uoluntate de dote sua legatum reliquit Romane Ecclesie,] dicit quidam presbyter, quem inueni in Ungaria, uiginti millia perparorum, quod uerum uidetur, quia ipsa proprio suo mihi  retulit ore, quod totam dotem suam uolebat uobis et Ecclesie Romane delegare; quod idcirco significandum duxi, ut, si contingit illuc mittere legatum, et uiderit expedire, debeat, uestra auctoritate fultus, requirere et uiriliter repetere.



CXLI  . Instrumentum quo Bosnie monachi schismatici promittunt seruare constitutiones Ecclesie Romane. 

[In nomine Dei eterni, Creatoris omnium, et humani  generis Redemptoris, anno ab ipsius Incarnatione 1203, domini uero Innocentii pape III anno sexto. Nos, priores illorum hominum, qui hactenus singulariter Christiani nominis prerogatiua uocati sumus in territorio Bosne, omnium uice constituti, pro omnibus qui supra de nostra societate fraternitatis, in presentia domini I . . . . de Casem. Capellani summi pontificis et Romane Ecclesie, in Bosna propter hoc delegati, presente patrono, Bano Culino, domino Bosne, promittimus coram Deo et sanctis eius stare ordinationi et mandatis sancte Romane Ecclesie, tam de uita et conuersatione nostra, quam ipsius obsecundare obedientie et uiuere institutis, obligantes nos pro omnibus qui sunt de nostra societate, et loca nostra cum possessionibus et rebus omnibus,  si aliquo tempore deinceps sectati fuerimus hereticam prauitatem. In primis, abrenuntiamus schismati, quo ducimur infamati, et Romanam Ecclesiam, matrem nostram, caput totius ecclesiastice unitatis recognoscimus;] et in omnibus locis nostris, ubi fratrum conuentus commoratur, oratoria habebimus, in quibus fratres de nocte ad Matutinas, et diebus ad Horas cantandas publice simul conueniemus. In omnibus autem ecclesiis habebimus altaria et cruces; libros uero tam Noui quam ueteris Testamenti, sicut facit Ecclesia Romana, legemus. Per singula loca nostra habebimus sacerdotes, qui Dominicis et festiuis diebus ad minus missas secundum ordinem ecclesiasticum debeant celebrare, confessiones  audire et penitentias tribuere. Cemeteria habebimus iuxta oratoria, in quibus fratres sepeliantur, et aduentantes, si casu ibi obierint. Septies in anno ad minus corpus Domini de manu sacerdotis accipiemus, scilicet in Natali Domini, Pascha, Pentecoste, Natali apostolorum Petri et Pauli, Assumptione uirginis Marie, Natiuitate eiusdem, et omnium sanctorum commemoratione, que celebratur in Kalendis Nouembris. Ieiunia constituta ab Ecclesia obseruabimus, et ea que maiores nostri prouide preceperunt, custodiemus. Femine uero, que de nostra erunt religione, a uiris separate erunt, tam in dormitoriis quam refectoriis, et nullus fratrum solus cum sola confabulabitur, unde possit sinistra suspicio suboriri. Neque de cetero recipiemus  aliquem, uel aliquam coniugatam, nisi mutuo consensu, continentia promissa, ambo pariter conuertantur. Festiuitates autem sanctorum a sanctis Patribus ordinatas celebrabimus, et nullum deinceps ex certa scientia Manicheum, uel alium hereticum, ad habitandum nobiscum recipiemus. Et, sicut separamur ab aliis secularibus uita et conuersatione, ita etiam habitu secernemur uestimentorum; que uestimenta erunt clausa, non colorata. usque ad talos mensurata. Nos autem de cetero, non Christianos, sicut hactenus, sed fratres nos nominabimus,  ne singularitate nominis aliis Christianis iniuria inferatur. Mortuo uero magistro, dehinc usque in perpetuum, priores cum consilio fratrum Deum timentium, eligent prelatum, a Romano tantum pontifice confirmandum; et, si quid aliud Ecclesia Romana addere uel minuere uoluerit, cum deuotione recipiemus et obseruabimus. Quod ut in perpetuum robur obtineat, nostra subscriptione firmamus. Actum apud Bosnam, iuxta flumen, loco qui uocatur Bolino Poili, sexto Id. Aprilis. Dragite, Lubin, Brageta, Pribis, Luben, Rados, Bladosius, Banus Culinus, Marinus, archidiaconus Ragusii, subscripsimus. Deinde nos, Lubin et Brageta, ex uoluntate omnium fratrum nostrorum in Bosna, et ipsius Bani Culini, cum eodem Domino I. capellano,  ad H. illustrem Ungarie et Christianissimum regem, euntes, in presentia ipsius regis, et uenerabilis . . . Colocensis archiepiscopi, et Quinquecclesiensis episcopi, et aliorum multorum, in persona omnium iurauimus hec statuta seruare, et si qua alia Ecclesia Romana super nos ordinare uoluerit, et secundum fidem catholicam constituere.

Actum in insula Regia, II Kal. Maii.





CXLII  . LITTERAE CALOIOANNIS IMPERATORIS BULGARORUM AD PAPAM. Se Romane Ecclesie submittit.

Caloioannes, imperator Bulgarorum, sanctissimo domino, fidei Christianorum ab Oriente usque ad  Occidentem patriarche, pape Romano: ego chartam mitto tibi, gaudens si nuntius meus inueniet te sanum et letum, cum omnibus, qui sunt tecum, et omnibus consanguineis, et amicis tuis. Ego sanus sum per uirtutem Domini, et beate uirginis, et per orationes sanctorum Petri et Pauli apostolorum, et per sanctas orationes tuas. Intelligo ego Caloioannes, imperator Bulgarorum, quod tu habes potestatem a Deo ligandi, et soluendi, sicut habuit beatus Petrus apostolus, cui dixit Dominus: Quodcunque ligaueris super terram etc., , sic tibi contulit Deus gratiam istam; unde, quem ligaueris, ligatus est, et quem solueris, solutus. Notum facio sanctitati tue, quod elapsi sunt sex anni, quod ego semel, secundo, et tertio misi ad uos, sed nuntii mei non potuerunt  ad sanctitatem tuam accedere, et proponere uerbum meum, et referre mihi consolationem tuam. Inspirauit Dominus sanctitatem tuam, ut mitteret mihi Dominicum, archipresbyterum Brandusinum, per quem intellexi, quod non es oblitus mei, serui tui, quem honoraui sicut hominem tuum, et dedi ei litteras,  quas tue sanctitati deferret, quas utrum attulerit, uel non attulerit, Deus nouit. Ex quo sciuerunt istud Greci, miserunt mihi patriarcham, et imperator: ueni ad nos, coronabimus te in imperatorem, et faciemus tibi patriarcham quia imperium sine patriarcha non staret; sed ego non uolui, imo recurri ad sanctitatem tuam, quia uolo esse seruus sancti Petri, et tue sanctitatis; et sciat sanctitas tua, quod ego misi ad te archiepiscopum meum cum omni ordinatione et pecunia, et pannis sericis, cera, et argento, equis et mulis, ut adoret sanctitatem tuam pro me seruo tuo. Et rogo per orationes beati apostoli Petri, et per sanctas orationes tuas, ut tu mittas cardinales, quibus precipiat sanctitas tua, ut me coronent in imperatorem, et in  terra mea faciant patriarcham, ut sim seruus tuus tempore uite mee  .

Ad hec, nouerit sanctitas tua, quod ego archiepiscopus Basilius, ueniebam cum ista pecunia adorare sanctitatem tuam, et usque ad Durachium perueni, ubi uidi nuntios comitis Walterii mecum pariter congaudentes, et disponentes mecum pariter transfretare; sed Grecus, qui ueniebat cum illis, non permisit me transire cum illis, habito consilio ducis Durachii, asserens quod molestum imperatori existeret si transirem. Quo audito, archidiaconus, et clerici Latinorum qui sunt Durachii, consuluerunt similiter ne transirem, et si aliter agerem, res amitterem et personam. Unde, misi ad te bonos homines,  et fideles imperatoris, Sergium comestabularium, et Constantinum presbyterum, quibus iniunctum est, ut tibi ueritatem proponant. Inspiret tibi Dominus, ut bene te super hoc seruitio intromittas.



CXLIII  . B. ARCHIEPISCOPO DE ZAGORA. Respondet epistole superiori. 

Receptis litteris, quas sub nomine nobilis uiri Calo ioannis, domini Bulgarorum, per dilectum filium Constantinum presbyterum, et Sergium comestabularium tua nobis fraternitas destinauit, letitiam suscepimus pleniorem, intelligentes ex eis, quod ambo pariter recte de clauibus Ecclesie sentientes, Ecclesie Romane primatum, ac nobis  ligandi et soluendi recognoscitis potestatem, et magisterium ecclesiastice discipline. Intelligentes etenim, quod nobis non solum in beato Petro est dictum a Domino: Tibi dabo claues regni celorum, et quodcunque ligaueris super terram etc. , sed nobis etiam dicitur in propheta: Ecce  constitui te hodie super gentes et regna, ut destruas. et dissipes, et disperdas, edifices, et plantes; a nobis petitis, et regium diadema, et patriarchalis preeminentiam dignitatis, cum idem nobilis auctoritate nostra sibi uelit coronam imponi, et in terra sua per nos institui patriarcham. Nos autem, iamdudum, ut de ipsius et subiectorum eius deuotione, ac statu terre possemus effici certiores, cum non uelimus simpliciter, sed optamus etiam, ut, sicut descendit ex nobili prosapia Romana, sic etiam Ecclesie Romane instituta sequatur, et ab ea magisterium catholice fidei et honoris sui suscipiat incrementum, [dilectum filium, dominicum, archipresbyterum Brundusinum, ad eiusdem nobilis duximus presentiam destinandum.] Illo quoque cum  litteris eiusdem domini Bulgarorum, tuis etiam, et Bellote principis, ad sedem apostolicam redeunte, de predictis certiores effecti, dilectum filium, I. Capellanum nostrum, Ecclesie Romane legatum ad eum duximus destinandum, [plena ei facultate concessa, ut in tota terra ipsius quoad spiritualia corrigeret, que corrigenda cognosceret, et statueret, que forent secundum Dominum statuenda. Per ipsum quoque uni archiepiscoporum terre ipsius pallium, insigne uidelicet plenitudinis pontificalis officii, duximus destinandum; mandantes eidem, ut, si qui forsan in terra illa promouendi ad ordines essent, uel in episcopum consecrandi, per uicinos catholicos duntaxat episcopos in ordinandorum  ordinatione, et consecratione consecrandorum procedere non tardaret. Eidem etiam dedimus in mandatis, ut de corona progenitoribus nobilis sepedicti ab Ecclesia Romana concessa, inquireret diligentius ueritatem, et tractaret de omnibus cum eodem, que cognosceret pertractanda, ut per ipsum tandem, et nuntios eiusdem nobilis de omnibus redditi certiores, consultius et maturius super hoc procedere ualeamus. Nuper autem idem legatus noster nuntiis eiusdem nobilis obuiauit ad carissimum in Christo filium nostrum, H . . . . . illustrem regem Ungarie, destinatis, cum quibus ad eorum dominum sine mora se asseruit profecturum. Licet igitur predictos Const. presbyterum, et Sergium comestabilem ad presentiam nostram duxeris destinandos, quia tamen  tibi specialiter memoratus nobilis ueniendi ad nos laborem imposuit, et onus sue legationis iniunxit, monemus fraternitatem tuam, et exhortamur attentius, et per apostolica scripta mandamus, quatenus, si unquam fieri potest, familie ac equitaturarum multitudine si oporteat derelicta, nostro te conspectui representes. Credimus etenim, quod usque adeo per te certificabimur super his de quibus uolumus effici certiores, quod non oportebit nos forsitan predicti legati reditum exspectare, imo nostrum tecum poterimus destinare legatum, per quem desiderio et petitioni domini Bulgarorum plenius  satisfiet. Studeas igitur in Apuliam nauigare, quoniam exinde ad presentiam nostram te faciemus secure conduci, et uel aliunde per mare, uel terram, ad partes tuas sub securo conductu remitti, ut te non oporteat de reditu dubitare.

Datum Ferentini, Iu Id. Septembris.



CXLIu  . CALOIOANNI, DOMINO BULGARORUM. De eodem argumento 

In eumdem fere modum, usque in finem. Cum ergo archiepiscopus ipse ad nos accesserit, ut speramus, petitionibus tuis et eius, quantum cum Deo et honestate nostra poterimus, annuemus, utpote qui proponimus, tam te quam populum tue iurisdictioni  commissum, et in fide confirmare catholica, et in deuotione sedis apostolice radicare, ac honorare personam tuam sicut Ecclesie filium specialem. Ad hec, nobilitatem tuam monemus et exhortamur attentius, quatenus cum dilecto filio, nobili uiro, Wlco, pacis studeas federa reformare, ne, occasione discordie, terra tua uel eius, incurrat irreparabile detrimentum.

Datum, ut supra.



CXLu. IUDICI KALARRITANO. De matrimonio filie quondam iudicis Gallurensis  . 

 Gratum gerimus et acceptum, quod, sicut uenera bilis frater noster, B. Turritanus archiepiscopus, per suas nobis litteras intimauit, ad remouendum scandalum quod in Sardinia motum fuerat, et concordiam reformandam, cognatum tuum a terra Gallure prouide remouisti. Ne igitur fiat nouissimus error peior priore, ac occasione iudicatus Gallurensis Sardinia denuo perturbetur, nobilitatem tuam monemus et exhortamur attentius, et per apostolica tibi scripta mandamus, quatenus non permittas nobilem mulierem . . . . filiam quondam iudicis Gallurensis, nubere persone suspecte, presertim Isidoro, fratri nobilis uiri . . . . iudicis Turritani, qui eam, sicut dicitur, proxima linea consanguinitatis attingit; sed, sicut per alias litteras tibi et aliis iudicibus de  Sardinia dedimus in mandatis, super hoc statutis et monitis eiusdem archiepiscopi humiliter acquiescas, ita, quod in hoc tue deuotionis intelligamus affectum, et ad honorem tuum propterea specialius intendere teneamur.

Datum Ferentini, XuII Kal. Octobris.



CXLuI. NOBILI uIRO IUDICI TURRITANO. De eodem argumento. 

Cum, iuxta testimonium ueritatis, nil prosit homini, si mundum lucratus fuerit uniuersum, et incurrerit  anime detrimentum, non debes propter commodum temporale sempiterna bona negligere, ac fratris honorem timori Domini anteferre, cum, nisi fratrem et cuncta que habes Christo postponas, eo dignus, sicut ipse asserit, non existas. Monemus igitur nobilitatem tuam et exhortamur attentius, et per apostolica tibi scripta mandamus, quatenus, cum dilecta in Christo filia, nobilis mulier . . . . . filia quondam iudicis Gallurensis, nobilem uirum, Isidorum, fratrem tuum, proxima linea consanguinitatis attingat, non permittas ut ei, cum matrimonialiter nequeat, incestuose iungatur, et, cum non possit legitime, illicite desponsetur; sed super ea potius tradenda nuptui, uenerabilis fratris nostri, B . . . Turritani archiepiscopi, statutis et monitis acquiescas,  et, sicut de tua deuotione confidimus, operam efficacem impendas, ut iuxta eius arbitrium uiro legitimo coniungatur. Taliter autem mandatum apostolicum exsequaris, quod in hoc tue deuotionis intelligamus affectum, et ad honorem tuum specialius intendere teneamur.

Datum, ut supra.



CXLuII  . NOBILI uIRO IUDICI KALARRITANO. De iuramento prestando  . 

[Ea te credimus discretione uigere, ut intelligas per te ipsum quod onus non remittitur sed augetur, cum cuiquam improuide soluitur, quod alii ex debito est prestandum. Sane, uenerabilis frater noster   , archiepiscopus Turritanus, per suas nobis litteras intimauit, quod, cum a te nostro nomine iuramentum fidelitatis, sicut a nobis in mandatis acceperat, exegisset, illud exhibere in eius manibus distulisti, asserens quod uenerabili fratri nostro . . . . . . Pisano archiepiscopo, saluo apostolice sedis honore, huiusmodi prestiteras iuramentum. Cum igitur nobis et Ecclesie Romane fidelitatem facere tenearis, sicut tua etiam prudentia recognoscit, si prestitum iuramentum, ei quod a te nobis tanquam debitum est prestandum, contrarium reputes, illud illicitum iudicabis; et, illicito non obstante, quod licite, imo ex debito petitur exhibebis; uel, si prestitum prestando contrarium non existit, illud sine difficultate  prestabis.] Monemus igitur nobilitatem tuam et exhortamur attentius et per apostolica tibi scripta  mandamus atque precipimus, quatenus, omni occasione et excusatione cessante, in manibus eiusdem archiepiscopi fidelitatis nobis et Ecclesie Romane exhibeas iuramentum.

Datum Ferentini, XuII Kal. Octobris.



CXLuIII. B. ARCHIEPISCOPO TURRITANO. Ut aduersus ecclesie sue debitores procedere possit. 

Cum a nobis petitur, etc., usque assensu: auctoritate tibi presentium indulgemus, ut eos qui census ecclesie tue debitos subtraxerint amodo, uel hactenus subtraxerunt, possessionibus sub censu eisdem ab Ecclesia Turritana concessis, iuxta legitimas spolies sanctiones. Nulli ergo, etc.

 Datum Ferentini, XuII Kal. Octobris.



CXLIX  . COMITI ALTISSIODORENSI, SPIRITUM CONSILII SANIORIS. Epistola comminatoria, ut reuocet episcopum Altissiodorensem quem exsulare preceperat  . 

Dum, proprie salutis oblitus, in perniciem tue anime coniuraris, mirari non debes, si tibi salutationis alloquium denegamus. Ecce etenim, non tuis meritis, sed diuinis potius beneficiis exaltatus, eum qui te exaltauerat reliquisti, et nisus es contra stimulum calcitrare, retribuens ei mala pro bonis, et tyrannidem quam non potes in caput in membris exercens. Sane, quem facis te ipsum ut in Dei grasseris Ecclesiam, et ecclesiasticam persequens libertatem,  in christum Domini presumpseris deseuire, ac uenerabilem fratrem nostrum. . . . Antissiodorensem episcopum, magnum Ecclesie Dei membrum, uirum scientia preditum, honestate preclarum, et tam sancta religionis obseruantia quam episcopalis dignitatis preeminentia reuerendum, a tota diecesi sua cegeris exsulare? Ille quidem, quia ueritas mentiri non nouit, beatus erit, si persecutionem propter iustitiam patiatur, et coronabitur a Domino, si legitime decertarit. Tu autem, secundum impenitens cor tuum, thesaurizas tibi iram in die ire et reuelationis magni iudicii Dei, cum, conscientia tua contra te testimonium perhibente, ligatis manibus et pedibus mitteris in tenebras exteriores, ibique, flammis  ultricibus cruciatus, in uacuum postulabis, ut idem episcopus intingat extremum digiti sui in aquam, et  refrigeret linguam tuam. Audies enim tunc forsan a Domino: Quod uni ex minimis meis fecisti, mihi fecisti, et me in ministerio meo es grauiter persecutus; et quia eum irreuerenter presumpsisti contingere, pupillam mei oculi contigisti; sed ecce dies retributionis et ultionis aduenit, quo secundo cum senatoribus populi mei tibi et unicuique iuxta merita redditurus. Quam tunc miser excusationem pretendes, quam pro te allegationem induces, cum per se opera tua fuerint manifesta, nec latuerint que agis in tenebris, filius tenebrarum, inaccessibilem lucem Christi? [Tanto igitur ibi districtius punieris, quanto, uelut nunc omnia impune presumeres, maioris perditionis exemplum transmittis ad posteros, et famosissimum regnum Francorum infamas, dum ecclesiasticam  persequeris libertatem, quam inclyte recordationis reges Francorum non solum amplecti consueuerant, sed etiam defensare, ibi tantum cogis episcopum exsulare, ubi episcopi exsulantes solebant hactenus tutum refugium et honorabile receptaculum inuenire. Ut quid miser pallias culpam tuam, et in carissimum in Christo filium nostrum, Philippum, regem Francorum illustrem, refundis temere crimen tuum? Nam, sicut in litteris tuis perspeximus contineri, eumdem episcopum regie serenitatis nominas detractorem, et tanquam in ultionem iniurie regie contra eum innuis te commotum, cum ex eo potius motus fueris contra ipsum, quod iniquitatibus tuis et excessibus parcere noluit. Sed, quoniam Ecclesiam S. Adriani euerteras funditus et quemdam  uassalum ipsius in eius odium et preiudicium ecclesiastice libertatis exoculare presumpseras, et tam in bonis ecclesiasticis quam aliis depredationes exercueras et rapinas, excommunicationis in te sententiam protulit, et tam tibi quam hominibus tuis prohibuit ecclesiaticam sepulturam.]

Tu uero, cum debuisses intelligere per te ipsum, quod meliora sunt corrigentis uerba quam oscula blandientis, et cum Propheta clamare: Corripiet me iustus in misericordia; o. a. p. n. in. c. m.  ex correctione ipsius amplius obstinatus, domum eius in cemeterium conuertere uoluisti, dum in ea corpus cuiusdam triduanum forsan et fetidum in eius fecisti opprobrium tumulari. Nec suffecit imprudentie  tue, quod eumdem episcopum a sede propria exsulare compuleras, nisi eum denuo a Pontiniacensi monasterio, ad quod confugerat, exire cogeres fugientem, et fines dieceseos Altissiodorensis ecclesie egressum, ad diecesim aliam declinare. In personas quoque Altissiodorensis ecclesie desiderans deseuire, eas per tuos fuisti satellites insecutus, qui, ad prioratum in quo ille se prius receperat accedentes, portas ipsius securi et ascia deiecerunt subtiliter, omnia perscrutantes ubi inuentos occiderent, et iussa tua in eorum occisione complerent. Licet igitur in Deum, et generalem Ecclesiam, et nos ipsos grauiter, sed in te ipsum grauius deliquisse  noscaris, quia tamen ad rectitudinis semitam reuocare tenemur errantes, monemus nobilitatem tuam et exhortamur attente, et per apostolica tibi scripta sub diuini iudicii obtestatione precipiendo mandamus, quatenus, sicut eumdem episcopum turpiter eiecisti, sic eum honorifice reuoces, et de uniuersis damnis et iniuriis ei et ecclesiis suis hactenus irrogatis, tam debitam quam deuotam satisfactionem impendas, ut per eum merearis absolutionis beneficium obtinere. Alioquin, noueris, quod nos uenerabilibus fratribus nostris . . . . archiepiscopo Senonensi . . . . Carnotensi et . . . . Cathalaunensi episcopis, per apostolica scripta districte precipiendo mandamus, ut tam te quam uniuersos principales conciliarios et fautores tuos, nisi satisfeceris de  predictis, singulis diebus Dominicis et festiuis, excommunicatos publice nuntient, et mandent ab omnibus arctius euitari; uniuersam quoque terram tuam denuntient auctoritate nostra, usque ad satisfactionem condignam, interdicto generali subiectam, et quocunque extra terram tuam deueneris, quandiu ibi presens exstiteris, uniuersa diuina officia, et ecclesiastica sacramenta, preter baptisma paruulorum et penitentias morientium, prohibeant celebrari. Quod si nec sic a tua presumptione cessaris, in te aggrauabimus fortius manus nostras.

Datum Anagnie . . . . pontificatus nostri anno sexto.



CL  . REGI FRANCORUM. Ut comitem Altissiodorensem inducat ad reuocandum episcopum Altissiodorensem, quem exsulare hic comes fecerat. 


Disperdat Dominus uniuersa labia dolosa et linguam maliloquam, que regalis animi puritatem susurrationibus uenenosis inficere moliuntur, et famam, non tam regis quam regni Francorum, suis iniquitatibus offuscare. [Meruerat enim perpetue laudis titulos regnum ipsum; ex eo quod ecclesias et uiros ecclesiasticos in suis immunitatibus conseruabat, defendebat ecclesiasticam libertatem, et non solum non seuiebat in suos, sed alienos etiam undique concurrentes, qui propter iustitiam sustinebant exsilium, recipiebat hilariter et honorifice  pertractabat, suis copiis eorum inopiam subleuando. Hoc autem apostolica sedes non solum in membris suis, sed in se ipsa etiam est experta, cum in sue separationis tempore  et necessitatis articulo refugium ad regnum Francorum habuit, ibique deuote suscepta et honorifice pertractata, non parum a suis angustiis respirauit, imo etiam uires resumpsit, per quos, faciente tamen Domino et iustitiam in iudicium conuertente, in statum felicitatis antique, que cecidisse uisa fuerit, fortior resurrexit.]

Utinam ergo, si quid oporteat in regno ipso mutari, dextere fiat Excelsi mutatio, ne aurum uerta  tur in scoriam, et color optimus immutetur, nec apud serenitatem regiam preualeant machinationes illorum, qui, dicentes bonum malum et malum bonum, lucem tenebras et tenebras lucem ponere moliuntur, animi tui lucem obtenebrare uolentes. Ceterum, gratias agimus Deo nostro, quod apud inclyte recordationis L. patrem tuum, regem Francorum, nunquam potuit talium loquacitas obtinere, ut anima eius ueniret in consensum ipsorum, uel rectitudo eius ad dexteram uel sinistram a semita recta declinaret. Quoniam non posuerat in lubrico pedem suum, sed sic firmauerat in timore Domini gressus suos, ut regnum suum eius seruitium reputaret, et libertatem eeclesiasticam pro uiribus tueretur, obtinuit ille, non tam precibus quam meritis  apud eum, ut ipsi iam seni filius nasceretur, utpote qui non tam regni heredem quam morum desiderauerat successorem, cupiens ut de fructu uentris ipsius poneret Dominus super sedem regni Francorum, qui diuine legis regulas custodiret, nec transgrederetur terminos quos in cultu diuini nominis, et ecclesiarum et uirorum ecclesiasticorum reuerentia posuerat pater eius. Nunc uero, quod dolentes referimus, quidam iniquitatis filii, quorum est studium Domini calcare precepta, et tradere traditiones iniquas, ut fiat oratio predicti regis incassum, nec faciat filius quod patrem uiderat facientem, puritatem regiam suis nituntur prauitatibus deprauare, ipsam inducere cupientes, ut faueat  homini contra Deum, et eos foueat similia facientes, uel assentiens eorum operibus, uel per dissimulationem saltem in sua sustinens iniquitate peruersos. Dolemus enim, et non sine dolore referimus et merore, quod, sicut ueridica quorumdam relatione nostris est auribus intimatum, imo sicut quorumdam etiam opera manifestant, ea nunc, peccatis exigentibus, attentantur in regno Francorum, que non solum in regnis intentata, sunt aliis, sed etiam inaudita. Sane, cum uenerabilis frater noster . . . Altissiodoren. episcopus, in P . . . . Altissiodoren. comitem, quoniam ecclesiam Sancti Adriani euerterat funditus, et tam in bonis ecclesiarum quam priuatarum etiam personarum depredationes exercuerat et rapinas, et, in odium eiusdem episcopi et  ecclesiastice libertatis, exoculauerat quemdam uassallum ipsius, excommunicationis sententiam promulgasset, et prohibuisset tam ei quam hominibus eius, si decederent, ecclesiasticam sepulturam, ipse, ut in cemeterium conuerteret domum eius, in ea cadauer quoddam exanime tumulauit. Cumque se promisisset satisfacturum eidem, simulans quod reconciliari uellet ecclesiastice unitati, et ad diem prefixum ad hoc tam idem episcopus, quam dilecti filii . . . decanus . . . archidiaconus . . . cantor, sacrista et alie persone Altissiodorensis ecclesie accessissent, quia tandem iuxta promissionem suam satisfacere non curauit, ut iniquitatem iniquitati adiiceret et fieret nouissimus error eius peior priore, decanum et personas alias ad propria redeuntes  per suos fuit satellites insecutus. Et, licet illi, eius prescientes malitiam, a prioratu quondam in quo se prius receperant et proposuerant pernoctare, ad locum alium diuertissent, satellites tamen eius, ut iussa complerent, portas prioratus ipsius in securi et ascia deiecerunt, uniuersa cellaria et cameras perscrutantes. Preterea, cum sepedictus episcopus, propter persecutiones ipsius, ab eius facie Pontiniacum, aufugisset, comes ipse, sicut in litteris eius perspeximus contineri, eum tam contra se, quam contra serenitatem regiam, et uenerabilem fratrem nostrum . . . episcopum Beluacensem, nominans seductorem, ab eodem mandauit eiici prioratu, multa per litteras, et plura per nuntios comminatus, utpote qui monasterium Pontiniacense ac possessiones  ipsius predonibus exponere non expauit, propter quod idem episcopus a tota diecesi sua cogitur exsulare. Dolemus autem amplius, et mouemur, quod, sicut accepimus, serenitas regia in eum sine causa commota [nisi forsan, non causam ut causam assumens, rancorem conceperit contra ipsum, quia dilectum filium, I. de Pertico, consobrinum tuum, quem non excommunicauerat, excommunicatum noluit nuntiare, ne falsitati testimonium perhiberet,] bona confiscauit ipsius, et regalia omnia occupauit.

Ne igitur ex hoc amplius diuinam incurras offensam, et famam regni Francorum offusces, monemus serenitatem regiam et exhortamur attente, quatenus,  omni prorsus rancore postposito, ne ad posteros tuos transmittas perditionis exemplum, sed subditis tuis formam prebeas salutarem, predictum episcopum in gratiam regalem admittas, et tam regalia quam omnia que diceris confiscasse, ipsi restituere non postponas. Preterea, ne non careas scrupulo societatis occulte, si manifesto facinori nolis cum ualeas obuiare, predictum comitem ab eius penitus molestatione, ac ecclesie sua persecutione compescas, et cogas eumdem de damnis, et iniuriis predicto episcopo et eius ecclesie irrogatis, satisfactionem impendere tam debitam quam deuotam. Nos autem, uenerabilibus fratribus nostris . . . archiepiscopo Senonensi . . . Carnotensi, et . . . Cathalaunensi episcopis, etc., ut in precedenti, no  CXLIX, usque manus nostras. uerum, tue serenitati deferre uolentes, circa te non mandamus ad presens districtionem aliquam exerceri; serenitati tue paterna dulcedine suadentes, ut, sicut catholicus princeps, taliter predicta corrigas per te ipsum, quod contra te non cogamur manum correctionis apponere, uel carissimam nobis serenitatem regiam aggrauare. Alioquin, quanto amplius ad presens tibi deferimus, tanto minus in posterum deferemus, et eligemus potius regi Deo, quam regi homini complacere. Erit autem celsitudini tue non immerito formidandum, ne in fauorem hereticorum, contra quos idem episcopus agebat uiriliter et legitime decertabat, eum persequi uidearis.

Datum Anagnie . . . anno sexto.



CLI  . ARCHIEPISCOPO SENONENSI  . Reprehendit eum acriter, quia contra comitem Altissiodorensem, qui episcopum expulerat, non processerat. Mandat procedi. 


Credebamus nos hacteuus in promotione tua, non solum Ecclesie Senonensi, sed toti prouincie Gallicane utiliter prouidisse, lucernam prius sub modio positam in candelabrum nos exaltasse putantes, et gregi Dominico non deputasse mercenarium sed pastorem. Sed ecce, quod non sine dolore referimus et merore, lucerna tua uelut exstincta iam fumigat, nec lucet his qui in domo sunt positi, sed eos potius in tenebris errare permittit, dum in  mercenarium pastor degenerans, non opponis te murum pro domo Domini ascendentibus ex aduerso, sed uiso lupo dimittis oues, et fugis, cani muto qui latrare non preualet comparandus. Putabamus etenim, quod in ore tuo esset sermo Domini uiuax, et efficax, et penetrabilior omni gladio ancipiti, ut sine cessatione clamares, et exaltares uelut tuba uehemens uocem tuam, nec esset apud te acceptio personarum, quin annuntiares impietatem suam impio, et scelera propria sceleratis, et pro  . . . mansuetis argueres et corriperes inquietos. uerum, sicut tuorum operum exhibitio manifestat, lingua tua faucibus iam adhesit, ut in ore tuo sit uerbum Domini alligatum, nec eructare noueris uerbum bonum  ad faciendam uindictam in nationibus et increpationes in populis, nec presumis arguere coram omnibus delinquentem, eius oblitus, quod non solum nouisti dixisse Apostolum, sed etiam docuisti: Argue, obsecra, increpa in omni patientia et doctrina, qui etiam alibi dure asserit arguendum. Sane, si comederet te zelus domus Domini, et super te opprobria illi exprobrantium cecidissent, foras misisset a te caritas perfecta timorem, et in nobilem uirum . . . comitem Altissiodorensem, qui ecclesias destruit, possessiones et bona diripit earumdem, ecclesiasticam persequitur libertatem, et uenerabilem fratrem nostrum . . . Altissiodorensem episcopum, suffraganeum tuum, exsulare compellit, eam exercuisses intrepidus ultionem, quod prius ad audientiam  nostram uindicta tanti criminis quam querimonia peruenisset. Ceterum, quoniam cum Heli fortisan senuisti, palpas magis quam punias  uitia subditorum, liniens parietem iniquitatis quem construunt, cum deberes illum potius demoliri. Iam enim apud te gladium Petri rubigo consumit, ut euellere, destruere ac disperdere nequeas, que euelli, destrui aut disperdi Dominus precipit in Propheta: Ecce, inquiens, posui te hodie super gentes et regna, ut euellas, destruas et disperdas, edifices et plantes. Ne igitur, si tantam in te negligentiam uideamur equanimiter sustinere, nobis tantum Ecclesie  Gallicane dispendium imputetur, fraternitati tue per apostolica scripta mandamus et districte precipimus, quatenus, a somno quo torpuisti hactenus excitatus, instes opportune, importune, opus Euangeliste facias, nec uituperes ministerium nostrum, sed pastorale potius officium laudabiliter exsequeris, consecrans manus tuas in fratre ac filio per dignam sceleris ultionem, ut benedictio tibi detur; cum uenerabilibus quoque fratribus nostris, . . Carnotensi et Cathalaunensi episcopis, predictum comitem, qui ab eodem episcopo excommunicationis est mucrone percussus, cum uniuersis principalibus consiliariis et fautoribus suis, singulis diebus Dominicis et festiuis, pulsatis campanis et candelis accensis, excommunicatum publice nunties, et per  uniuersam Senonensem prouinciam sub solemnitate premissa facias solemniter nuntiari, totam terram ipsius denuntians auctoritate nostra, usque ad satisfactionem condignam, interdicto generali subiectam; et, quocunque idem comes extra terram suam deuenerit, quandiu ibi presens exstiterit, diuina officia et ecclesiastica sacramenta, preter baptisma paruulorum et penitentias morientium, prohibeas celebrari. Charissimum quoque in Christo filium nostrum, Philippum, illustrem regem Francorum, diligenter moneas et inducas, ut eidem episcopo, bona que confiscauit ipsius, et regalia que accepit, sine diminutione restituat et eum in plenitudine gratie regalis admittat, ne, si aliter egerit,  in fauorem hereticorum, contra quos episcopus idem agebat uiriliter hactenus et fortiter dimicabat, eum persequi uideatur. Taliter igitur super his mandatum apostolicum exsequaris, ne ficulnee infructuose radici, si de cetero terram inutiliter occupauit, securim apponere compellamur, et male perdere malum agricolam, et locare alii ecclesiam Senonensem, qui non in sudario talentum sibi traditum liget, sed eroget potius ad usuras, non timens eos qui corpus occidunt, sed illum potius qui potest corpus et animam perdere in gehennam.

Datum Anagnie . . . anno sexto.



CLII  . EPISCOPO ALTISSIODORENSI. Epistola consolatoria et catholica. 


Recogitantes in amaritudine annos nostros, et presentis diei malitiam attendentes, uix causam tanti doloris inuenimus, quantum in susceptione tuarum concepimus litterarum. Dolemus etenim pro te, sicut uenerabili fratre nostro, et eo quem uisceribus gerimus Iesu Christi, persecutiones tuas proprias reputantes, cum caput non compati nequeat tanto membro, utpote quod cum Apostolo cum scandalizatis fratribus uritur, et cum infirmantibus infirmatur. Dolemus etiam et pro regno Francorum, de quo, sicut rei ueritas se habebat, sic in  omnem terram sonus exiuit, et in fines orbis terre fama deuenit, quod in eo precipue libertas uigeret ecclesiastica, et clericorum immunitas seruaretur. In eo etenim usque adeo spiritualis et materialis gladius amica connexione sibi fuerant mutuo federati, ut materialis in nullo se spirituali opponeret, sed ei potius, imo Deo, gratum subsidium, et auxilium necessarium exhiberet, indignum non reputans, si temporalis potentia ecclesiastice dignitati deferret, et eius honoribus deseruiret. Dolemus quoque pro carissimo in Christo filio nostro, Ph. rege Francorum illustri, cuius potentie, uel negligentie potius, quidquid a quoquam perperam attentatur in regno, ab aliquibus imputatur, dissimulationem eius reputantibus pro fauore, nec carere ipsum dicentibus  scrupulo societatis occulte, cum manifesto facinori desinat obuiare. Olim etenim, inclyte recordationis progenitores ipsius episcopos exsulantes deuote suscipere consueuerant, et non solum tractare honorifice, sed munifice procurare; nunc autem in iniuriam eius cedit, quod sub oculis eius exsulare compelleris, et extra Ecclesiam et diecesim tuam aliena suffragia mendicare  . [uerum, in eo quod tibi compatimur, euangelice consolationis nos lectio consolatur, in qua nouimus esse scriptum: Beati qui persecutionem propter iustitiam patiuntur. Si enim uerbum ueritatis est uerum, imo quia uerbum ueritatis est uerum, cum persecutionem propter iustitiam patiaris, beatitudo  persecutionem huiusmodi limitabit. Gaudeas igitur, ut et nos tecum pariter gaudeamus, quod dignus inuentus es contumeliam pati pro nomine Iesu Christi, cuius ministerium sic geris in terris, ut ad eius consortium, cui laudabiliter in ministerio ipso ministras, assumi merearis in celis, ipso in Euangelio protestante: uolo, pater, ut ubi ego sum, illic sit et minister meus. Gloriare cum Apostolo in cruce Domini nostri Iesu Christi, gaudens, si, que desunt passionum Christi, in tuo corpore suppleantur, quoniam si compateris, conregnabis. Sciens ergo quod unusquisque mercedem secundum suum laborem accipiet, nec sunt condigne passiones huius temporis ad futuram gloriam, que reuelabitur in nobis, gaude quoniam felici commercio terrena  in celestia commutabis, et pro temporalibus recipies sempiterna. Ceterum, super insania comitis persequentis tristamur quodammodo inconsolabiliter, et ex intimo corde dolemus, quod datus in reprobum sensum Pharaonem in contumacia sequitur, et in Ecclesie persecutione Neronem.

Cum enim elatus in superbiam contra stimulum non timeat calcitrare, ueremur ne, cum in profundum uenerit uitiorum contemnat, nec adiiciat, ut resurgat, sed tempestas demergat eumdem, et os suum puteus urgeat super eum. Monemus igitur fraternitatem tuam, et exhortamur attente, et per  apostolica tibi scripta mandamus, quatenus non deficias, sed proficias potius, nec moueatis a constantia tue mentis, sed in ea potius perseueres, non timens quid faciat tibi homo, cum Deum habeas adiutorem. Stes sicut stetisti hactenus pro Ecclesie libertate, et pro ea murum te defensionis opponas, nec cedas ascendentibus ex aduerso, sed uiriliter procedas in eos, animam tuam si necesse fuerit pro ouibus positurus  .]

Credimus autem quod Dominus non patietur te tentari ultra id quod ualeas sustinere, sed faciet in tentatione prouentum, et circa te, ac Ecclesiam tuam, animum regium serenabit, ut, te in plenitudine gratie regalis admittens, tibi non solum regalia, et bona confiscata restituat, sed in persecutorem  tuum, nisi resipuerit, dignam exerceat ultionem. Quidquid uero egerit rex predictus, tibi sedes apostolica non deerit, que propriam reputat causam tuam, et infringi dolet ecclesiasticam libertatem. Scribimus autem uenerabilibus fratribus nostris . . . archiepiscopo Senonensi . . . Carnotensi, et . . . Cathalaunensi episcopis, et tam regi, quam comiti memorato, prout ex rescriptis litterarum, que presentibus tibi mittimus litteris interclusa, tue poterit inspectioni patere.

Datum Anagnie . . . . . anno sexto.



CLIII. . . . ABBATI S. PETRI DE PADO; . . PRIORI S. GABRIELIS, ET . . . PRAEPOSITO S. LUCIAE CREMONENSIS. Ut A. abbatis S. Thome Cremonensis cessionem admittere possint. 


Ex parte dilecti filii, A. abbatis S. Thome Cremonensis, fuit a nobis humiliter postulatum, ut, cum sit adeo debilitate ac senectute confectus, quod ad regimen abbatie impotens habeatur, resignationem eius admittere dignaremur. Nos igitur, eidem abbati et ipsi ecclesie prouidere uolentes, discretioni uestre per apostolica scripta mandamus, quatenus, ad ipsum monasterium accedentes, si ad nos, ut dicitur, nullo pertinet mediante, ac idem abbas resignare uoluerit, non ui uel metu coactus, sed inductus propria uoluntate, resignationem eius, si tamen utilitati expedierit abbatie, auctoritate  nostra suffulti, admittere procuretis, mandantes conuentui, ut eidem abbatie per electionem canonicam studeant de persona idonea prouidere. Quod si non omnes . . . duo, etc.

Datum Anagnie, XII Kal. Nouembris



CLIu  . . . . ARCHIEPISCOPO SALSEBURGENSI. De penitentia iniungenda ei qui sororem uxoris sue carnaliter cognouerat. 

[ueniens ad apostolicam sedem Corradus  , laicus, lator presentium, humili nobis confessione  monstrauit, quod, cum olim, tempore infantie sue, de consilio amicorum, quamdam puellam ducturum se iurauerit in uxorem, quam cito ad legitimam perueniret etatem, pater puelle, confederatione huiusmodi fideiussorum obligatione hinc inde firmata, eum in propria domo recepit, ipsum nutriens insimul cum puella. Demum uero  , ex conuersatione diutina totius domus familiaritatem adeptus, sorori puelle, cui se iurauerat fore maritum, instinctu generis seductoris humani carnaliter se coniunxit, Adueniente autem etate, qua quod iurauerat poterat adimplere, amici sui, eius excessus ignari, pro adimplendo matrimonio institerunt; qui, conscius eorum que fecerat, quibusdam ex ipsis quod cum sorore puelle commiserat enarrauit. Sed, illis nequaquam  credentibus uerbis eius, et grauiter increpantibus eum, [ipse, illorum deuictus consilio  ], quam iurauerat in uxorem accepit, et, nuptiis celebratis, quando se illi opportunitas exhibebat, cognoscebat utramque. uerum, licet in presentia tua super hoc fuerit accusatus, conuinci tamen non potuit, nec uoluit suum confiteri delictum. Nunc autem, reuersus ad cor et penitens de commissis, saluti sue consilium requirit impendi, ne tanquam equus et mulus, quibus nullus est intellectus, in anime sue periculum uideatur errare. Cum igitur non tantum a malo sed etiam ab omni specie mali precipiat Apostolus abstinendum, fraternitati tue per apostolica scripta mandamus, quatenus, predicto  pro huiusmodi enormitatis excessu iniuncta  penitentia competenti, consulas ei, monens illum salubriter et inducens, ut de cetero abstineat ab utraque.

Datum Anagnie, uII Id. Octobris.



CLu  . REGI UNGARIAE. Hortatur ut Andree duci, fratri suo, subueniat, ad uotum crucis exsequendum. 

Ad audientiam nostram, dilecto filio, nobili uiro, A. duce, fratre tuo, intimante, peruenit, quod, cum inclyte recordationis B. pater uester, morte preuentus, uotum quod emiserat non potuerit personaliter adimplere, ut in filio saltem mortuus redderet  Domino quod uouerat ipse uiuens, illud exsequendum eidem duci commisit, et imponi fecit eius humeris signum crucis. Licet autem ipse in uotis habuerit exsequi uotum patris, et mandatum eius filiali deuotione complere, quia tamen inter serenitatem tuam et ipsum, peccatis exigentibus, dissensionis scrupulus interuenit, nondum est quod proposuerat exsecutus, presertim cum ab hoc eum defectus retraxerit expensarum. Quamuis igitur celsitudinem tuam ad uotum paternum exsequendum  sumptu non modico nouerimus indigere, ad instantiam tamen petitionis ipsius, magnificentiam tuam monemus et exhortamur attentius, quatenus ei ad uotum peregrinationis explendum, nisi forte post te prouida deliberatione in regno remanserit, iuxta facultates tuas et necessitatem ipsius in expensis subuenias competenter, taliter extendens manum liberalitatis regie circa eum, quod ex hoc etiam ad deuotionem tuam amplius inducatur, et nos liberalitatem tuam debeamus merito commendare.

Datum Anagnie, Non. Nouembris.



CLuI  . NOBILI uIRO A. DUCI. Compositam inter eum regemque fratrem concordiam confirmat. 


Solet, etc. usque assensu. Compositionem inter te, et carissimum in Christo filium nostrum . . . . illustrem regem Ungarie in dilecti filii, G . . . .  tituli sancti uitalis presbyteri cardinalis, tunc apostolice sedis legati, manibus initam, et ab eo postmodum confirmatam, sicut sine prauitate prouide facta est, et ab utraque parte sponte recepta, et pacifice hactenus obseruata, et in eiusdem cardinalis litteris plenius continetur, auctoritate apostolica confirmamus, etc. Nulli ergo, etc.

Datum Anagnie, Non. Nouembris.



CLuII  . EIDEM. Ipsum in clientelam admittit. 


Cum inter tue primordia iuuentutis tam ex mandato paterno, quam uoto proprio, militie tue primitias uoueris Iesu Christo, esse non debes gratie illius immunis, quam apostolica sedes uniuersis crucesignatis indulsit. Eapropter, dilecte in Domino fili, tuis inducti meritis et precibus inclinati, cum, uoto peregrinationis emisso, proposueris in terre sancte subsidium proficisci, personam tuam cum omnibus bonis, que in presentiarum rationabiliter possides, sub beati Petri et nostra protectione suscipimus; statuentes, ut ex quo iter fueris peregrinationis aggressus, donec de tuo reditu uel  obitu certissime cognoscatur, terra et omnia bona tua sub nostra et omnium prelatorum Ecclesie Dei specialius defensione secura consistant. uolumus etiam, ut si Dominus interim masculum tibi dare dignetur heredem, in tuo tibi ducatu succedat, et donec ad legitimam etatem peruenerit, apostolice sedis presidio specialius foueatur. Nulli ergo protectionis, et constitutionis, etc.

Datum Anagnie, Non. Nouembris.



CLuIII. CAPITULO AUGUSTENSI. H. Ratisponensis ecclesie uicedominum, ipsis in episcopum concedit  . 


Cassata quondam electione, quam de dilecto filio, H. Ratisponensis ecclesie uicedomino feceratis, sicut fuerat de iure cassanda, quia non de legitimo matrimonio natus erat, licet, iuxta uestrarum testimonium litterarum, probate ac inculpate opinionis existeret, et esset tam scientia quam moribus et etate prouectus, ut uobis et ecclesie uestre,  misericordiam post iudicium faceremus, licet merueritis et eligendi potestate priuari, et suspendi ab ecclesiasticis beneficiis per tres annos, ne tamen eadem ecclesia, ob defectum rectoris, grauem incurreret lesionem, sustinuimus patienter, ut nominata persona, quam circumspectam esse accepimus et discretam, non tanquam electus, sed tanquam concanonicus uester, procurationem gereret tam ecclesie quam dieceseos Augustensis; et, si denuo conueniretis in eum a sede apostolica postulandum, uenerabilium fratrum nostrorum, S. Maguntini archiepiscopi, et bone memorie episcopi Herbipolensis, et dilecti filii . . . . abbatis de Salem, conspectibus uos curaretis humiliter presentare.

 Illis autem dedimus in mandatis, ut, tam de statu ecclesie memorate quam meritis et natalibus nominate persone, que inquirenda forent inquirerent diligenter, et, omnia fideliter redigentes in scriptis, infra quatuor menses ad nostram audientiam destinarent, cum quibus ad nos uestrum aliqui properarent equitatis iudicium recepturi. Predicto igitur Herbipolensi episcopo a filiis perditionis occiso, et eodem abbate de Salem committente predicto archiepiscopo uices suas, quoniam occupatus aliis his non poterat interesse, cum ad ipsius metropolitani uestri presentiam duos ex concanonicis uestris, et dilectum filium . . . . . Sancti Georgii Augustensis prepositum, misissetis, ipse in presentia  uenerabilis fratris nostri . . . Prenestini episcopi, apostolice sedis legati, postulationem coram se propositam examinare curauit, sicut transmisse ad nos eius littere continebant. Fuit igitur ipsi, sicut per easdem nobis litteras intimauit, sufficiens facta fides, quod ad episcopale regimen, quantum homini sciri permittitur, idoneus esset uicedominus memoratus, nisi premissus tamen articulus impediret. uerum, quia eum obedientie filium nouerat, et mandatis ecclesie obedire paratum, propter turbationem temporis, ecclesie desolationem, et discretionem persone, cum eo humiliter petiit dispensari,  adiiciens in margine litterarum, quod nullus hoc tempore preter eum posset ad regimen ecclesie Augustensis assumi, sine multo eius dispendio et iactura. Super processu quoque negotii legatus noster nos instruens, et cum Maguntino concordans, ad dispensationem nos suppliciter incitauit, quam et uos per litteras uestras et nuntios humiliter postulastis, abbate de Salem, qui Maguntino commiserat uices suas, idem cum instantia requirente. Nos igitur, attendentes quod Maguntinus ipse non plane nos super impedimento natalium instruxisset, a dilectis filiis, R. archidiacono, F. subdiacono nostro, concanonico uestro, et magistro L. qui uenerat nuntius cum eisdem, per fratres nostros exegimus et recepimus iuramentum, ut testimonium  dicerent ueritati. Ipsi ergo deposuere iurati, quod, sicut ab antiquioribus ecclesie Ratisponensis et Augustensis audierant, et credebant ipsi etiam uerum esse, idem uicedominus ex simplici fuerat fornicatione susceptus, cum pater eius in minoribus esset ordinibus constitutus, quod ex eo plenius patuisse dicebant, quod postea fuit in subdiaconum ordinatus. Mater uero licet in claustro posita fuerit, iuxta terre consuetudinem nutrienda, et tandem habitum induerit monachalem, tunc tamen nec alicui nupserat, nec uotum emiserat castitatis. Nos ergo, habito super his fratrum nostrorum consilio, propter urgentem necessitatem, et euidentem utilitatem ecclesie Augustensis, et discretionem et  honestatem nominate persone, de quo nobis predictus legatus noster, etc. . . . . archiepiscopus Maguntinus, et quamplures aliis laudabile duxerunt testimonium perhibendum, de solita benignitate sedis apostolice gratiam uobis facimus, et cum eodem uicedomino dispensantes, ipsum uobis concedimus in pastorem, saluo in omnibus iure tam archiepiscopi quam ecclesie Maguntine. Monemus igitur discretionem uestram et exhortamur attentius, et per apostolica uobis scripta mandamus, quatenus ei de cetero tanquam pastori uestro debitam exhibeatis reuerentiam et honorem, et salubria monita et mandata ipsius recipiatis humiliter et inuiolabiliter obseruetis.

Datum Anagnie, II Kal. Nouembris.



CLIX  . P. EPISCOPO IN ARCHIEPISCOPUM PANORMITANUM ELECTO  , REGIO FAMILIARI. Ipsum plurimum commendat, quod inter seculi et regni tumultus, qui tum etiam feruebant, fidem pontifici regique seruasset. 


Si exigente diei malitia sit uita hominis super terram, ut non inueniat requiem tempore inquieto; si in ualle lacrymationis et fletus riget lacrymis stratum suum, nec taceat pupilla oculi lacrymantis; licet condoleamus dolentibus, nec non compati patientibus  non possimus, non mouemur tamen nimium, uel miramur, cum non uerum esse nequeat testimonium ueritatis, que iram superuenturam uniuerso orbi predixit, et non solum gentem surrecturam in gentem, et inimicos hominis domesticos eius fore, sed et uirtutes celorum prenuntiauit in fine temporum commouendas, quod in Sicilia iam uidemus quasi ad litteram adimpleri. Ecce etenim, ibi non solum gens insurgit in gentem, sed frater armatur in fratrem, ita ut familiaris noceat amplius inimicus, est dum nulla fides est regni sociis, uirtutes celorum contra se inuicem commouentur, dum maiores ecclesiarum prelati, ac regni principes, qui uidebantur esse columne, nutantes, non stant in die Domini, nec opponunt se ascendentibus ex  aduerso, sed cedentes, uel deficientes potius, non timent cum his facere sibi partes, qui partiri regiam tunicam moliuntur sub nomine regio, non que regis sunt, sed potius que sunt sua querentes. Quia igitur regnum est in se ipsum diuisum, non est mirum si desoletur, et domus decidat supra domum, cum ad desolationem eius plus domesticorum dissensio, quam offensa facit ceterorum. Licet igitur declinarint et inutiles facti sint pene penitus uniuersi, et uix qui faciat bonum, etiam usque ad unum, gaudemus tamen, quod tue fidelitatis integritas, et constantia deuotionis, annuntiatur per omne regnum Sicilie, ac a mari ad mare publice predicatur, quod in persecutione profeceris, nec cesseris persequenti. Quamuis enim dixerit inimicus: Persequar,  et comprehendam, partibor  spolia, interficiam gladio, et dominabitur manus mea; quamuis impii cogitauerint occidere uirum iustum iniuste, eo tamen fortius contra ipsos ferbuit fides tua, quo amplius contra te ipsorum ira feruebat, sicque sagittas paruulorum reputasti plagas eorum, et non solum linguas, sed et manus eorum pro nichilo habuisti. Nam ille qui orauerat ne deficeret fides Petri, Petrum ne in huius maris fluctibus mergeretur erexit, et adhuc, nisi modice fidei fuerit, eum faciet tumentium procellas undarum sicco uestigio et inoffenso pedere calcare. Si insultent igitur tibi qui oderunt te gratis, et pro bonis mala rependunt, si dicatur, ubi est Deus tuus, non exaudias beneficia incantantum, nec eorum seductionibus acquiescas,  qui, ut gloriam tuam euacuent, tuum student animum fascinare. Sit gloria sicut filie regum ab intus in fimbriis aureis, et conscientia tua pro te testimonium perhibeat apud Deum, et nos etiam, indignos uicarios eius, qui labores tuos et dolores attendimus, et tibi proponimus iuxta tua merita respondere. Nec credas, quod hominem nos fecisse penitet, qui nullam nobis penitentie causam prestat, aut quod uelimus abire retrorsum, et quod differimus proponamus auferre, quod differtur potius ut opportuno tempore gloriosius conferatur. Nam super  flumina Babylonis organa suspenduntur, nec est Domini canticum in terra aliena, uel uerius alienata, cantandum. Monemus igitur fraternitatem tuam, et exhortamur attentius, et per apostolica tibi scripta mandamus, quatenus in solite fidelitatis uirtute persistens, non deficias sed proficias potius, ut magis aromata trita fragrent, et aurum examinetur melius, et probetur uerius in fornace. Speramus autem in eo, qui in se sperantes non deserit, quod non dormiet, nec dormitabit qui custodit Isrel, nec relinquet uirgam peccatorum super sortem iustorum, sed consolabitur in seruis suis, faciens in tentatione prouentum, et post lacrymationem et fletum, gaudium, et exsultationem induceris. Quod si forsan peccatis exigentibus usque adeo inualesceret  inimicus, ut ei resistere, uel contra eum stare sine periculo non ualeres, non negamus quin modum inuenias, qui sine fidelitatis tue ac fidei lesione animam tuam exaltet.

Datum Anagnie.



CLX  . DE NOuO BURGO ET DE SALEM  ABBATIBUS. Ut ducem Sueuie a fouendo Liupuldo in Maguntinam sedem intruso deterreant  . 

Inaudite presumptionis excessum quem nobilis uir, Philippus, dux Sueuie, in apostolice sedis iniuriam attentauit, Liupuldum, quondam uarmatiensem episcopum, ad Maguntinam ecclesiam quantum in eo fuerat transferendo, et fouendo eum in sue  temeritatis excessu, etiam postquam illius postulatio a nobis iusto fuerat iudicio reprobata, in patientia tolerauimus hactenus, credentes quod errorem suum corrigeret per se ipsum, et idolum zeli quod erexerat in templo Dei uelut abominationem stantem in loco sancto, de ipso eliminare curaret, nec usurparet sibi quod nullus imperatorum uel principum hactenus attentauit. Nouit enim, uel potuit aut debuit ipse noscere, quod apostolice sedi tantum a Domino transferendi episcopos est potestas indulta; ideoque in messem nostram non debuit mittere falcem suam, et nostrum sibi officium uindicare, quod licet fecit hactenus, nos tamen, ne moueri contra eum potius estu amaritudinis quam zelo rectitudinis uideamur, id dissimulauimus hactenus  et laborauimus sustinentes.

uerum predictus Liupuldus, quia nimis presumpserat, nec monitus a sua presumptione cessabat, excommunicationis primo, et postmodum sententiam depositionis excepit; quam quia contumax non obseruat, et dux ipse in contumacia fouet eum, iuxta sanctorum Patrum sententias utramque notam et noxam erroris incurrit. Nos autem, adhuc eidem duci deferre uolentes, per uos eum duximus commonendum, si forsan ductus consilio saniori ab huiusmodi presumptione desistat, nec Deo et Ecclesie  se opponat, et apostolicam sedem, quam ratione saltem christianitatis debet humiliter reuereri, de cetero irreuerenter impugnet. Monemus igitur discretionem uestram et exhortamur attente, et per apostolica scripta mandantes in uirtute sancte obedientie districte precipimus, quatenus ad eum personaliter accedentes, ipsum ex parte nostra moneatis attentius et efficaciter inducatis, ut eidem Liupuldo nullum de cetero tribuat auxilium uel fauorem, sed potius tanquam depositum illum abiiciat, et uelut excommunicatum euitet. Alioquin [denuntietis eidem, quod in ipsum et terram suam amplius forsan quam existimet, secundum officii nostri debitum, manum nostram curabimus aggrauare, cum id ulterius non debeamus in patientia  sustinere.] Quod autem inueneritis apud eum, per litteras et fidelem nuntium nobis quanto citius poteritis intimetis. Quod si non ambo . . . alter, etc.

Datum Anagnie, uI Kal. Nouembris.



CLXI. . . . . . . DECANO ET CAPITULO LESMORRENSIBUS. Ut M. abbatem S. Benedicti, in episcopum ab ipsis electum recipiant. 

Dilecti filii . . . archidiaconus, et quidam clerici Lesmorrenses, cum litteris uestris ad sedem apostolicam uenientes, nostris auribus intimarunt, quod postquam F . . . . quondam episcopus uester, in manibus dilecti filii, I.  tituli Sancti Stephani in  Celio monte presbyteri cardinalis, tunc apostolice sedis legati, episcopatus regimen resignauit, uos conuenientes in unum, in uenerabilem fratrem nostrum, M. nunc episcopum, tunc uero abbatem Sancti Benedicti Cisterciensis ordinis, inuocata sancti Spiritus gratia, unanimiter conuenistis, eum in uestrum episcopum eligentes, quanquam ecclesia uestra cum ipsa diecesi a . . . . Watafordensi episcopo detineretur inuasa. Nos autem, tam per iuramenta, quam etiam instrumenta, super canonice electionis processu, et idoneitate persone a uobis electe certiores effecti, confirmauimus electionem ipsius, et ei munere consecrationis impenso, ipsum cum plenitudine gratie nostre ad uestram  ecclesiam duximus remittendum. Ideoque uobis per apostolica scripta mandamus, atque precipimus, quatenus ipsum episcopum, tanquam patrem et pastorem animarum uestrarum recipientes humiliter, et reuerentiam ei debitam, et obedientiam impendentes, salubria eius monita, et . . . sic irrefragabiliter obseruetis. Alioquin sententiam quam in rebelles et inobedientes rationabiliter promulgaret, ratam faceremus haberi.

Datum Anagnie, Non. Nouembris.



CLXII  . . . . . . . ARCHIEPISCOPO GUAMENSI, ET . . . . . . DUACENSI, ET . . . . . . FERNENSI EPISCOPIS. Ut anathematis sententiam aduersus Watafordensem episcopum ferant  . 


Flagitiosam et detestabilem nimium contra. . . . Watafordensem episcopum, accepimus questionem, quod uenerabilem fratrem nostrum . . . . nunc Lesmorrensem episcopum, tunc electum, cum se ad iter accingeret ad sedem apostolicam ueniendi, ei paratis insidiis, presumpsit capere uiolenter, et nequiter spoliare, et manibus propriis usque ad effusionem sanguinis iniectis in eum, in carcere positum et compedibus alligatum, duris uerberibus fecit affligi.  Quia igitur tante presumptionis audaciam, uel nequitiam potius huiusmodi temeritatis immense non possumus, nec debemus sub dissimulatione transire, cum hec nobis sint nota et uobis notoria, per apostolica uobis scripta mandamus atque precipimus, quatenus prefatum Watafordensem episcopum, et alios, qui in eumdem episcopum manus temerarias iniecerunt, nullius contradictione uel appelatione obstante, auctoritate nostra suffuiti, tandiu denuntietis excommunicationis uinculo subiacere, donec passo iniuriam congrue satisfaciant . . . uestrarum, etc, usque absoluendi. Predictum Watafordensem nichilominus per districtionem ecclesiasticam compellentes, ut ecclesiam cum diecesi Lesmorrensem, quam uiolenter inuasam dicitur occupasse, prefato Lesmorrensi  episcopo sine difficultate restituat pacifice possidendam, ac de damnis et illatis satisfaciat competenter, non obstante quod dilectus filius noster, I. tituli Sancti Stephani in Celio monte presbyter cardinalis, tunc apostolice sedis legatus, ei diecesim commiserat Lesmorrensem, cum illam predecessor eius uiolenter inuaserit, et ipse nimium presumptuose per inuasionem diutius tenuerit occupatam. Quod si non omnes, etc. Duo, etc.

Datum Anagnie, Non. Nouembris.



CLXIII  . REGI FRANCORUM. Epistola responsiua, quia rex dixerat, quod de iure feudi stare non debebat mandatis apostolicis; el alia multa de pace cum rege Anglie. 


Ex diuina lectione tenentes, quod pulchri sunt pedes euangelizantium pacem, euangelizantium bona, dilectum filium, abbatem Casemarii, uirum religiosum et prouidum, ad partes direximus Galliarum, ut euangelizaret tibi et carissimo in Christo filio nostro, I. regi Anglorum illustri, dissidentibus uobis ab inuicem, bonum pacis, et opportune ac importune instaret, ut uel firmam inter discordantes concordiam reformaret, uel ad minus treugas statueret congruentes, quatenus medio tempore, mediantibus nobis et aliis uiris prudentibus,  et apud uos interponentibus partes suas, plena inter uos pacis connexio proueniret. Ex illo autem super hoc fuimus exemplo confisi, quod, cum olim inclyte recordationis Ricc. rex Anglorum, contra te guerram haberet, dilectum filium. P. tituli Sancti Marcelli presbyterum, tunc Sancte Marie in uia Lata diaconum cardinalem, apostolice sedis legatum, ad uestram curauimus presentiam destinare, quem tum primus iucunde suscipiens ad primam exhortationem ipsius, quod in manibus eius pacem uel treugam inires, libera uoluntate firmasti. Et, licet predictus rex ad hoc fuerit uix inductus, utpote qui, antequam de peregrinatione crucifixi rediret, grauiter lesus erat, apostolicis tamen iussionibus parens, treugas tecum iniit quinquennales.

 Ceterum, quamuis abbas ipse proposuisset in tue serenitatis auribus uerbum nostrum, et causam aduentus sui publice nuntiasset, noluisti tamen protinus ei finaliter respondere, sed usque ad octauas Assumptionis beate Marie proximo preteritas eius animum suspendisti, apud Medon . . .  celebrato archiepiscopum, episcoporum et aliorum magnatum tuorum consilio ei statuens responsurum. Adueniente igitur die data, et tam ecclesiarum prelatis quam principibus regni tui conuocatis et congregatis in unum, prehabito quorumdam consilio, respondisti, quod de iure feudi et homine  tuo stare mandato sedis apostolice uel iudicio non  teneris, et quod nichil ad nos pertinet de negotio quod uertitur inter reges. Nos igitur, responsionis huiusmodi tenore plenius intellecto, mirati sumus non modicum et turbati, quod consilium iniisse uideris, et concinnasse responsum contra sedis apostolice potestatem, tanquam iurisdictionem eius uelis aut ualeas coarctare, quam non homo sed Deus, imo uerius Deus-Homo, in spiritualibus usque adeo dilatauit, ut nequeat amplius ampliari, cum adiectionem non recipiat plenitudo. [Utinam considerasses salubrius et diligentius attendisses, quod apostolica sedes, nec tibi, nec progenitoribus tuis aut regno Francorum damnosam hactenus, sed utilem potius se studuit exhibere! Utinam in die bonorum malorum immemor non fuisses, et cum bellorum dubius  sit euentus, inconstantiam prosperitatis humane, non tantum ex statu presenti, sed ex eo etiam qui uariis modis et ex causis diuersis presertim potest succedere, mensus esses, et cauisses sollicite ne responsio tua contra te uel posteros tuos posset in posterum allegari! Nec hoc dicimus, tanquam nobis potestatem uelimus indebitam usurpare, uel quidquam iniungere quod ad officii nostri non pertineat potestatem. Quid enim monuimus, quid suggessimus? Num quid inhonestum, num quid iniustum? Certe, si bene recolimus, ut faceretis pacem uel  treugas, salua iustitia utriusque. Licet autem causam tecum intrare nolimus, et super hoc in iudicio litigare, ne tamen responsio regia ex nostra sortiatur taciturnitate ualorem, ei breuiter cogimur respondere; nichil contra eam tamquam proprium confingentes, sed inducentes potius ex armario S. Spiritus ualidas rationes. Quod enim euangelizare pacem ex iniuncto nobis officio teneamur, Psalmista nos docet: Inquire, inquiens, pacem et persequere eam , id est donec inueneris, insequaris; et angeli qui Dominice Natiuitatis primitias pastoribus intimarunt, per noue laudis canticum expresserunt, in ortu eius, cuius uices in terris licet immeriti gerimus, pacem bone uoluntatis hominibus nuntiantes. Ipse quoque Dominus iehsu Christus,  quod nascens per ministerium fecerat angelorum, gustaturus calicem passionis, exsecutus est expressius per se ipsum; cum discipulis suis inquit: Pacem meam do uobis, pacem relinquo uobis ; et resurgens, hac uoce primum ad apostolos fuit usus: Pax uobis ; et iterum dico, pax uobis. Idem quoque, cum discipulos de forma predicationis instrueret, pacem eos euangelizare premonuit, dicens eis: In quamcunque domum ingressi fueritis, primum dicite: Pax huic domui; et, si ibi fuerit filius pacis, requiescet super eum pax uestra .---Quicunque autem non receperint uos nec audierint sermones uestros, exeuntes foras excutite puluerem de pedibus uestris, in testimonium  illius : exire precipit foras, ut eis ecclesiastica communio denegetur, puluerem illum excutiendum denuntians contra eos qui non recipiunt uerba pacis, qui, Moyse cinerem de camino spargente, fuit ad plagam uulneris super omnem terram Aegypti. Quam grauis autem districtionis sententia in ultimo sint examine feriendi qui non recipiunt sermones eorum, per se ipsa ueritas consequenter ostendit, non simpliciter, sed cum quadam affirmatione proponens: Amen dico uobis, tolerabilius erit terre Sodomorum et Gomorrheorum in die iudicii, quam illi ciuitati : in ciuitate ciues intelligens, a quibus non excipit ipsos reges. Preterea, nullus dubitat sane mentis, quin nostrum sit de iis que ad salutem uel damnationem anime  pertinent iudicare. Nunquid autem non meritorium est damnationis perpetue, ac demeritorium salutis eterne fouere discordiam, fidei domesticos impugnare, domos religiosas destruere, bona religiosorum uirorum necessitatibus et utilitatibus deputata, exponere uoluptati predonum, uirgines Deo dicatas opprimere, cogere illos qui, posteriorum obliti, ad anteriora se iugiter extendebant, abire retrorsum, et denuo se secularibus negotiis immiscere, qui Domino ceperant militare, affligere pauperes, depauperare potentes, sanguinem humanum  effundere, ac ecclesias profanare?] Sane, si super hoc in ore nostro fuerit uerbum Domini alligatum, non indigne uocabimur canes muti, non ualentes latrare, nec immerito sanguis tot millium hominum de nostris manibus requiretur. Nonne siquidem nobis loquitur Dominus in Propheta, qui fuit ex sacerdotibus Anathot: Ecce constitui te super gentes et regna, ut euellas, et destruas, et dissipes, et edifices, et plantes ; ut iam non euellamus uitiorum germina, uirtutum sarculos plantaturi? Rursus, cum monasteria et alia pia loca nostre precipue protectioni commissa, non uastari solummodo, sed pene penitus destrui uideamus, cum Ecclesie filios, qui Marthe officio derelicto elegeraut sedere secus pedes Domini cum Maria, et abiecti esse in domo Domini  m. q. h. i. t. p.  per inquietudines bellicas et iniquitates bellantium intelligamus a pio proposito reuocari, si ascendere noluerimus ex aduerso, et pro domo Domini murum opponere nosmetipsos, nonne dicemur mercenarii uerius quam pastores, cum, lupos uenire uidentes, ut dispergant oues et mactent, fugerimus presidium subtrahendo, uelut lac et lanam querentes in eis, nec de ipsarum salute curantes? [Audias denique, fili carissime, uerbum, non nostrum, sed uerbi potius quod erat in principio apud Deum, et quod tandem caro factum est et habitauit in nobis, in Euangelio protestantis: Si peccauerit in te frater tuus, uade, corripe eum inter te et ipsum solum; si te audierit, lucratus eris fratrem tuum; si te non audierit, adhibe tecum duos uel  tres testes, ut in ore duorum uel trium testium stet omne uerbum; quod si eos non audierit, dic Ecclesie; quod, si Ecclesiam non audierit, sit tibi sicut ethnicus et publicanus . Ecce, conqueritur rex Anglie, frater tuus; frater, inquam, non cognatione carnis, sed fidei unione, quod pecces in eum, et in grauamen ipsius extendas et extenderis manus tuas. Corripuit te inter te aliquando et se solum, cum tam litteris quam uiua uoce, non semel solummodo sed frequenter commonuit, ut ab eius desisteres lesione. Adhibuit quoque non solum duos uel tres testes, sed multos magnates induxit, ut inter te ac ipsum rupte pacis federa reformarent, et apud te, ut ab eius cessares offensa, interponerent partes suas. uerum, quia per hoc  apud  celsitudinem tuam penitus nil profecit, quod in eum peccaueras, Ecclesie, iuxta uerbum euangelicum, nuntiauit. Ecclesia uero uti circa te maluit affectione paterna, quam iudiciaria potestate. Ideoque serenitatem tuam per predictum abbatem non potestatiue corripuit, sed benigne commonuit, ut a fratris cessares iniuria, et cum eo, uel in uere pacis federa, uel congruentes treugarum inducias conuenires. Quid igitur restat de cetero, nisi quod, si Ecclesiam non audieris, sicut hactenus non audisti, te sicut ethnicum et publicanum, quod dolentes redicimus, habeat, et post primam et secundam correctionem  euitet? Cum, si offendere nos oporteat te uel Deum, uelimus ipsum de tua potius offensione placare, quam per diuini regis offensam homini complacere. Sed dices forsitan, quod non peccas in eum; sed et ille replicabit in contrarium, quia peccas. Quid ergo in huiusmodi contradictionis articulo faciemus? Nunquid, inquisita plenius et cognita ueritate, procedere iuxta mandatum Domini omittemus? Nunquid dissimulabimus stragem corporum et perniciem animarum, nec annuntiabimus impietatem suam impiis, et cohibebimus a uiolentia uiolentos?] Ne igitur a precepto uideamur euangelico deuiare, monemus serenitatem regiam et exhortamur in Domino, salubriter consulentes, quatenus non acquiescas peccatoribus qui te lactant,  nec oleum peccatoris tuum caput impinguet, sed monitis nostris, que de corde puro, et conscientia bona, et fide non ficta procedunt, aurem prebeas facilem et benignam, et, iuxta commonitionem predicti abbatis, uel nostram potius, imo Dei, cum predicto rege uel solidam pacem reformes, uel treugas ineas competentes, ut, si forsitan asseras quod non pecces in regem predictum, sed in eum utaris potius iure tuo, cum ille queratur quod grauiter pecces in eum, et non ius sed iniuriam exerceas contra ipsum, ne in hoc quasi dubio uel humanum precipitare iudicium, uel mandatum diuinum negligere uideamur, humiliter patiaris, ut abbas predictus, cum uenerabili fratre nostro . . . . . Bituricensi archiepiscopo,  super hoc de plano cognoscat, non ratione feudi, cuius ad te spectat iudicium, sed occasione peccati, cuius ad nos pertinet sine dubitatione censura, ut, cognita ueritate, si querela predicti regis fuerit ratione suffulta, tu, qui peccas in fratrem, per censuram Ecclesie cogaris, iuxta uerbum euangelicum, ab eius offensa cessare; alioquin, tanquam iniusta querela huiusmodi repellatur, et Ecclesia in tua tibi iustitia, si necesse fuerit, suffragetur. Quod si forsan sedis apostolice, matris tue, uerba te ad hoc non potuerint emollire, que lenitate adhuc apud te utitur, et hactenus fuit usa, ut patris sentias seueritatem in uerbere, qui de cetero in odium filii uirge parcere non decreuit,  quidquid ualeat prouenire, cum non timeamus hominem contra Deum, nec pati persecutionem propter iustitiam, si oporteat, euitemus, aut fugiamus scandalum in preiudicium ueritatis, per predictum abbatem officii nostri debitum exsequemur.

Datum Anagnie, secundo Kal. Nouembris, pontificatus nostri anno sexto.



CLXIu  . ARCHIEPISCOPO SENONENSI. Ut publicet sententiam excommunicationis contra mouentes arma in regem Anglie, etiam contra regem Francie. 


Ex diuina lectione tenentes, etc. ut in epistola 163, usque preiudicium ueritatis, eidem abbati dedimus in mandatis, ut, nisi rex ipse ab eo commonitus, in reformanda pace uel statuendis treugis fecerit quod monemus, publice, sub pena districti anathematis, ex parte nostra prohibeat, ne quis contra predictum regem Anglorum, pacem et treugas humiliter offerentem, ac terram eius arma mouere presumat. Si quis autem contrarium presumpserit,  excommunicationis se nouerit sententia innodatum, et totam familiam suam suppositam interdicto, ita quod, preter baptisma paruulorum et penitentias morientium, nullum eis diuinum celebretur officium, aut exhibeatur ecclesiasticum sacramentum, sed nec impendatur decedentibus ecclesiastica sepultura. Ideoque fraternitati tue per apostolica scripta mandamus, et in obedientie uirtute districte precipimus, quatenus, postquam idem abbas super hoc mandatum fuerit apostolicum exsecutus, sententiam eius, imo nostram uerius, pulsatis campanis et candelis accensis, singulis diebus Dominicis et festiuis, solemniter publicetis, et faciatis inuiolabiliter obseruari; scituri quod si secus egeritis inobedientiam uestram grauiter puniemus.

 Datum Anagnie, seeundo Kal. Nouembris, anno sexto.

In eodem modo . . . capitulo Remensi et suffraganeis Remensis ecclesie.

Item . . . archiepiscopo Bituricensi, et suffraganeis eius.



CLXu  . ABBATI CASEMARII. Ut se interponat pro pace seu treuga inter reges; sin exsequi potuerit, excommunicet. 

Recepimus litteras, quas tua nobis discretio destinauit, benignitate qua decuit, et que significasti per eas notauimus diligenter. Quid autem carissimo in Christo filio nostro, Philippo regi Francorum  illustri, et uenerabilibus fratribus nostris . . . Senonensi et Bituricensi archiepiscopis, et dilectis filiis, capitulo Remensi, et suffraganeis Remensis, Senonensis et Bituricensis ecclesiarum, scribamus, ex patentibus litteris quas prelatis ipsis dirigimus, tue poterit inspectioni patere. Monemus igitur discretionem tuam, et exhortamur attente, et per apostolica tibi scripta mandamus, quatenus adhuc apud regem ipsum, tam per te quam prelatos ipsos ac alios uiros prudentes, interponas, non semel solummodo sed sepius, partes tuas, ut iuxta formam litterarum  quas ipsi dirigimus, cum carissimo in Christo filio, I. rege Anglorum, statuat firmam pacem, uel treugas ineat congruentes. Quod si forsan ad id induci nequiuerit sepius requisitus, publice sub pena districti anathematis, etc. in eodem fere modo, usque sepultura. Taliter igitur super hoc, sicut de tua discretione confidimus, mandatum apostolicum exsequaris, quod diligentiam et obedientiam tuam debeamus merito commendare.

Datum Anagnie, II Kal. Nouembris, anno sexto.



CLXuI  . ARCHIEPISCOPO BITURICENSI, ET ABBATI CASEMARII. Ut de querela regum cognoscant. 

Quid carissimo in Christo filio nostro, Philippo,  illustri regi Francorum, scribamus, ex litteris quas prelatis ipsis dirigimus, plenius cognoscetis. Qualiter quoque in facto regum procedere debeas, fili abbas, in litteris nostris clausis, quas super hoc tibi mittimus, plene duximus exprimendum, unde non oportet eadem toties replicare. Monemus igitur discretionem uestram et exhortamur attente, et per apostolica uobis scripta precipiendo mandamus, quatenus, cum predictus rex Francorum ad hoc saltem treugas concesserit congruentes, ut de querela regis Anglorum et eius exceptione, utrum sit iusta interim cognoscatur, non ratione feudi, cuius ad eum spectat iudicium, sed occasione peccati, cuius ad nos pertinet sine dubitatione censura, uos, omni gratia et timore postpositis, sine personarum  acceptione, super hoc cognoscere procuretis, et, si querelam ipsius inueneritis esse iustam, tu, fili abbas, iuxta formam litterarum nostrarum, appellatione remota, procedas; alioquin, ipsi regi Francorum, ad obtinendum ius suum, si necesse fuerit, prudenter et patienter assistas.

Datum, ut supra.



CLXuII  . I. REGI ANGLORUM. Explicatur causa belli initi per regem Francie contra eum, et eum PP. reprehendit, quod debebat comparere coram dicto rege, cum sit eius ligius homo. 

Quid tuis meritis debeamus conscientia te regalis  edoceat, que nouit ad plenum, quod in multis gratie nostre reddideris te ingratum, nec retribueris nobis iuxta quod tribuimus ipsi tibi, nec Romanam Ecclesiam iuxta progenitorum et predecessorum tuorum consuetudinem curaueris, prout debueras, honorare. uerum, quia plus quid nos deceat quam quid facias tu notamus, non tuis meritis respondentes, sed exsequentes debitum officii pastoralis, ac credentes quod ex hoc amodo nobis et Ecclesie Romane obsequiosum et deuotum amplius te studeas exhibere, super negotio quod inter te et carissimum  in Christo filium nostrum, Ph. regem Francorum illustrem, uertitur, quantum potuimus, cum honestate processimus, ultra etiam quam ab aliquibus crederetur, sicut dilectus filius . . . abbas Casemarii, nuntius noster, qui super hoc nouit plenius ueritatem, serenitati tue poterit intimare. uerum, [nosse te uolumus, quod rex ipse non se sed te potius culpabilem esse dicit discordie suscitate, ac quod non occasionem solummodo sed causam prestiteris dissensionis, affirmet. Nuper enim nobis per suas litteras et nuntios intimauit, quod, cum ecclesie Beati Martini Turonensis, que ab eo quidquid habet in temporalibus recognoscit, damna non modica et quamplures iniurias intulisses, et homines tui quemdam ipsius hominem occidissent, licet requisitus  super hoc sepius ut id faceres emendari, tres uel quatuor terminos petieris et acceperis successiue, et rex ipse semper ad datam diem suos nuntios destinasset, nunquam emendationem a te potuit obtinere, imo per dilationes huiusmodi ultra unius anni spatium eius animum suspendisti. Preterea, cum hominibus qui spectant ad feudum eius, castella et terras suas, sine ratione, pro motu uoluntatis proprie, abstulisses, ipse, tanquam superior, spoliatorum querela pulsatus, tibi non semel solummodo sed sepe mandauit ut id faceres emendari, quod, licet promiseris te facturum, non fecisti tamen, sed grauatos amplius aggrauasti, quod ipse sustinuit ultra annum, satisfactionem expetens et exspectans. Cumque, communicato cum baronibus  et hominibus suis consilio, certum tibi terminum statuisset, ut in eius presentia compareres, quod ius dictaret sine retractatione facturus, licet esses ligius homo eius, nec iuisti tamen ad diem statutum, nec misisti aliquem responsalem, sed mandatum eius penitus contempsisti. Consequenter uero, personaliter te conuenit, et super his commonuit uiua uoce, cum non haberet in uotis ut faceret tibi guerram, si talem te circa eum qualem tenebaris ex debito exhiberes. uerum, cum nec sic satisfacere uoluisses, licet te de baronum et hominum suorum consilio diffidasset, mota tamen guerra ad te quatuor ex militibus suis misit, uolens certificari per eos, si uelles ea que in ipsum commiseras,  emendare. Alioquin, notum tibi esse uolebat, quod extunc contra te fedus cum hominibus tuis ubicunque posset iniret. Tu autem a facie te querentium abscondisti, et captasti absentiam, ita quod te uidere nullatenus potuerunt. Homines uero tui occurrentes querentibus nuntiarunt, se prescire quid eis a rege ipso fuisset iniunctum, et quod non poterant loqui tecum. Adiecit insuper, quod eo  tempore cum nullo ex hominibus tuis confederationem inierat, nec hominia receperat ab eisdem; sed postmodum eonfederatus est cum quibusdam eorum, et a quibusdam recepisse hominia se fatetur, quod contumacie tue asserit imputandum, licet adhuc paratus existat in curia sua, si petieris, tibi iustitie plenitudinem exhibere, sufficienti tamen cautione recepta, quod iudicio curie acquiescas. Monemus igitur serenitatem regiam, et exhortamur in Domino, quatenus ad ea que pacis sunt deuotus intendas, et non solum recipias pacem uel treugas, si tibi forsitan offerantur, sed eas etiam offerre nullatenus erubescas. Caueas autem sollicite, ne cum iniuriosum tibi asseras dictum regem, tu ei potius iniuriosus existas, et debitam ei reuerentiam  subtrahas et honorem, quoniam, cognita ueritate, sicut in tua tibi assistimus ratione, sic ei non possemus in sua iustitia non adesse.] Ad hoc dilectum filium, S. de Fossanoua Eboracensem canonicum, nuntium tuum, serenitati tue propensius commendamus, cum apud nos in negotiis tuis sollicitudinem adhibuerit diligentem.

Datum Anagnie. II Kal. Nouembris, pontificatus nostri anno sexto.



CLXuIII  . SANCTI uICTORIS  , ET SANCTAE GENOuEFAE  ABBATIBUS. Reducit in gratiam Crucesignatum comitem Augi, qui crucem eiecerat ne iret in Terram sanctam. 


Cum is qui macula spiritualis lepre respersus, ne ipsius contagio grex Dominicus maculetur, de medio fidelium tollitur, et ponitur extra castra, non ad confusionem eiicitur sempiternam sed ad erubescentiam gloriam adducentem  , ut preuaricator reuertatur ad cor, et se offerat sacerdoti ad gremium matris Ecclesie ipsius iudicio reuocandus. Non enim Petri gladius ad internecionem exeritur delinquentis, sed ut seruus, amputata sibi auricula dextera, fiat Malchus, ut uidelicet se regat, et dirigat in Dei semitam mandatorum. Licet igitur, nobilis uir . . . . comes Augi, fuerit Satane traditus in interitum carnis, et a fidelium consortio separatus, pro eo quod signum crucis, quod suis affixerat humeris in  Terre sancte subsidium profecturus, deposuit, quia tamen ad mentem rediens se offert mandatis Ecclesie pariturum, castrorum Dei sibi non debet precludi regressus, cum ad hoc fuerit exclusus ab illis, ut saltem erubescentia motus quod deliquerat emendaret. Quocirca, discretioni uestre per apostolica scripta mandamus, quatenus, ab eo sufficienti secundum formam Ecclesie cautione recepta, super  his pro quibus laqueum excommunicationis incurrit, absolutionis ei beneficium impendatis, iniungentes eidem ut reddat Domino quod promisit, peregrinationis uotum adimplens in subsidium Terre sancte. Quod si forsitan se probabiliter excusauerit, excusationes suas nobis significare non differat, sub uestrarum testimonio litterarum, ut mandatum quod a nobis processerit, irrefragabiliter exsequatur.

Datum Anagnie, II Idus Nouembris, pontificatus nostri anno sexto.



CLXIX  . . . . . . . ARCHIDIACONO . . . . . . ARCHIPRESBYTERO, ET UNIuERSO CAPITULO GARGANICAE ECCLESIAE. Recipit eos sub protectione B. Petri. 

 Suscepti regiminis administratione compellimur, et pietatis officio commonemur, circa uniuersum corpus Ecclesie aciem nostre considerationis extendere, et, ne sacre Dei ecclesie indebitis aliquorum molestiis agitentur, sollicitam curam et diligentiam adhibere; ut qui sumus ad uniuersalis Ecclesie regimen superne dispositionis prouidentia deputati, pro singularum statu pastorali sollicitudine satagere uideamur. Ex parte siquidem uestra fuit nobis olim humiliter supplicatum, ut super dignitatibus ecclesie uestre, archidiaconatu uidelicet et archipresbyteratu, consueta et canonica nominatione, ac representatione, et aliis antiquis et rationabilibus consuetudinibus ecclesie uestre, ne super  his possetis ab aliquibus contra iustitiam fatigari, apostolice prouisionis dignaremur presidium adhibere. Nos igitur, paterna uobis super iis uolentes inposterum sollicitudine prouidere, auctoritate presentium districtius inhibemus, ne cui liceat uos, uel ecclesiam ipsam super dignitatibus antedictis, et honestis consuetudinibus hactenus obseruatis indebite molestare. Nulli ergo . . . nostre inhibitionis, etc.

Datum Anagnie, XuII Kal. Decembris.



CLXX  . . . . . . . . EPISCOPO FANENSI  . Super inobedientiam eius, ut a molestando priore S. Stephani Fanensis desistat. 

 Si attenderes, ut deberes, quantum Ecclesie Romane teneris, et qualiter nobis nullo subiaceas mediante, moderatius forsitan in tuis excessibus te haberes, nec contra nos presumeres calcitrare, qui possumus in freno et camo non approximantium  nobis maxillas astringere, ac rebelles, si necesse fuerit, in Babylone curare  . uerum patientia nostra et benignitas apostolice sedis ad impenitentiam te adducit, et quanto mitius tecum agimus, tanto amplius deseuis in eos qui inuocant nomen nostrum, et, quod molestius ferimus, ut nostram iurisdictionem euacues, sedem tuam ponis in lateribus aquilonis, quod auctoritate nostra infirmatur confirmans, et iudicium nostrum impudenter eludens. Sane, cum olim dilectus filius . . . . . . prior Sancti Stephani Fanensis, ad nostram presentiam accessisset, et postulasset a nobis scriptum quoddam authenticum, quod bone memorie C. papa, predecessor noster, ecclesie sue concesserat, innouari, tu, uolens eius propositum impedire,  per tuas nobis litteras intimasti, scriptum illud fuisse per subreptionem obtentum. Cumque certum tibi terminum dedissemus, quo ad presentiam nostram, per te uel sufficientem procuratorem, accederes, et intentionem tuam proponeres et probares, quia id facere noluisti, per simplicem nuntium postulans examinationem scripti eiusdem in partibus tuis iudicibus delegari, ex certis indiciis te reputauimus contumacem, et in expensas condemnauimus moderatas, quas ultimo fecerat prior ipse. Quamuis autem tibi dederimus in mandatis ut expensas eis restitueres memoratas, non solum autem id facere contempsisti, sed presumpsisti eius nuntio respondere, quod eum ligari faceres ad columnam,  et in grauamen ipsius Ecclesie, cui preest, extendisti fortius manus tuas. Preterea, cum olim idem prior te pro causa, que inter te ac ipsum uertebatur, apud sedem apostolicam diutius exspectasset, quia tunc urbem uolebamus exire, ipse tibi, a nobis inducias impetrauit. Cumque propter hoc apud te debuisset gratiam inuenire, cum nostras tibi litteras porrexisset, ipsum absque rationabili causa officio beneficioque priuasti, clericis precipiens uniuersis, ne ipsi uel eius fratribus loquerentur, quos interdictos et excommunicatos fecisti postmodum nuntiari. Preterea, in solemni quadam festiuitate, in eumdem et fratres ipsius coram omni populo excommunicationis sententiam protulisti, uerbis contumeliosis tonans in eos, et ipsis peiora prioribus  comminando. Nos autem, etsi non deberemus hec in potentia sustinere, tibi tamen deferre uolentes tibi dedimus in mandatis, ut si res taliter se haberet sententiam ipsam denuntiares penitus nullam esse, dilecto filio  . . . priori de Fonte Auellano,  mandantes, ut mandatum nostrum super hoc, si tu illud negligeres, adimpleret, quod ipse fideliter exsequens in defectum tuum, sententiam illam denuntiauit, ueritate cognita, nullam esse. Tu uero in proposito priori persistens, priorem ipsum excommunicatum frequenter et publice nuntiasti, sicque, cum reuersus a nobis, et ad cuiusdam nobilis exsequias inuitatus, uellet missarum solemnia celebrare, R . . . presbyter Sancti Andree altare in conspectu cleri et populi denudauit. Tu quoque, quodam de canonicis eius uiam uniuerse carnis ingresso, non permisisti iuxta consuetudinem ecclesiarum pulsare campanas, sed uniuersis clericis ne ad exsequias eius accederent, uetuisti, nec permisisti corpus mulieris cuiusdam. que apud ecclesiam eius sibi  elegerat sepulturam, in illius cemeterio tumulari. Preterea, per parochiales presbyteros facis infirmantibus inhiberi, ne quid ecclesie memorate relinquant, quia si aliter agerent, clerici ad eorum exsequias non uenirent. Processiones quoque solitas ad ecclesiam ipsam fieri uetuisti, et cum in initio Quadragesime priorem ipsum excommunicatum, leprosum, periurum et fornicatorem coram omni populo exclamasses, addere presumpsisti, quod de bonis ecclesie sue apud sedem apostolicam expenderat centum libras, nec quinque solidorum profecerat ad ualorem, in eum etiam alia uice insultum faciens in platea, regulam, quam gestabas in manu, in oculum eius impingere uoluisti, sed manu errante  palpebras eius rasit, et in multis aliis eum et ecclesiam eius contra iustitiam molestasti. Quia igitur, ex iniuncto nobis officio apostolatus incumbit liberare pauperem a potente, et inopi, cui non est adiutorium, subuenire, fraternitati tue per apostolica scripta mandamus, et districte precipimus, quatenus eidem priori, et expensas iuxta tenorem sententie nostre restituas, et predictam excommunicationis sententiam, quam delegatus noster asseruit non tenere, denunties nullam esse, ipsique de damnis et iniuriis illi per te uel tuos illatis satisfaciens competenter, ab eius de cetero molestatione desistas, et in predictum presbyterum, qui coram populo denudauit altare, debitam exerceas ultionem. Alioquin, usque ad festum Epiphanie proxime uenturum  responsurus, eidem nostro te conspectui representes. Quod si forsan mandatum nostrum non fueris exsecutus, extunc te noueris ab officio pontificali suspensum.

Datum, Anag. Id. Nouem.



CLXXI. CAPITULO IANUENSI. Episcopi Bobiensis ad archiepiscopatum Ianuensem translationem admittit. Dispensat cum eo de lege ad apostolicam sedem ueniendi, et pallium mittit  . 


Speciosus forma pre filiis hominum, cuius labia gratie plenitudo diffundit, iniquitatem odiens et diligens equitatem, sedem Ecclesie, uidelicet sponse sue, in apostolorum principe stabiliuit, ut inde post eam regi uirgines adducantur pro patribus ei filios procreantes qui sint principes super terram. Sane, cum ecclesia Ianuensis sit apostolice sedis filia specialis, qui ad eius regimen uocabatur, pro  confirmationis munere, consecrationis beneficio et dono pallii, iuxta morem hactenus approbatum, apostolicam sedem consueuerat personaliter uisitare, ut tanquam a domo parentis exiret sponsus ad sponsam dotibus insignibus exornatus. Unde, secundum laudabilem consuetudinem hactenus obseruatam, potueramus uenerabilem fratrem nostrum ad nostram presentiam euocare, ut, examinata postulatione ipsius, prout est examinanda, de more presens, translationis munus acciperet, et donum pallii coram positus obtineret. Sed cum ipsam ecclesiam ac ciuitatem Ianuensem specialiter diligamus, et personam ipsius archiepiscopi acceptam habeamus in Christo, gratiam utrique disposuimus facere specialem; preter quam etiam, ne uos ac ciuitatis  Ianuensis homines, cum citra urbem moremur ad presens, propter uiarum discrimina, et rancorem qui inter Romanos et ipsos Ianuenses exsistit, possitis incurrere detrimentum ad sedem apostolicam ueniendo, nobis aliquid in hac parte subtraximus, ut uestris utilitatibus deferremus, ac postulationem quam de persona ipsius archiepiscopi nobis fecistis humiliter, cum circa ipsam per diligentem examinationem omnia inuenerimus rite facta, de benignitate sedis apostolice duximus admittendam, et ipsum ab ecclesia Bobiensi penitus absoluentes ad ecclesiam transferimus Ianuensem. Ut autem eidem archiepiscopo et ecclesie uestre, ac toti ciuitati gratiam faciamus, pallium de corpore beati Petri sumptum, uidelicet officii pontificalis insigne, dilecto  filio, P. tituli Sancte Cecilie presbytero cardinali, per dilectum filium, magistrum Angelum, fratrem Cisterciensis ordinis, Tedisium et Oglerium, canonicos Ianuenses, transmittimus, ut ipsum eidem archiepiscopo iuxta formam, quam ei sub bulla  nostra mittimus interclusam, conferat uice nostra; dilectum filium, M. magistrum scholarum Ianuensium, Parmensem archidiaconum, subdiaconum nostrum, ei super assignatione ipsius pallii adiungentes, qui cum ad postulationem ipsius archiepiscopi a uobis, cum absens esset, uocatus non fuerit, nec sit ei in hac parte delatum, nos, qui eum specialis dilectionis brachiis amplexamur, et eius affectamus honorem, ipsum super his duximus honorandum, ut quod a uobis est omissum in uno, in alio ei de nostra gratia suppleatur. Ideoque uniuersitati uestre per apostolica scripta mandamus, quatenus eidem archiepiscopo reuerentiam et obedientiam debitam impendatis, salubribus monitis et statutis parentes ipsius, ita quod uobis, et aliis sibi subiectis in officii  prosecutione proficiat ad salutem.

Datum Anagnie, XIu Kal. Decembris.



CLXXII  . ABBATI ET CONuENTUI DE CARACETO. Factam unionem illius ordinis cum Cisterciensi confirmat.




CLXXIII. EISDEM. Recipit eos sub protectione B. Petri, et enumerantur bona ad ipsos spectantia.




CLXXIu. EPISCOPO CABILONENSI  , ABBATI CLUNIACENSI  , ET PRIORI DE SCILLO, CARTHUSIENSIS ORDINIS. Mandat uisitari ecclesiam et terram Matisconenses enormibus uitiis repletas. 


Si diligenter attenderent hi, super quos funes Domini ceciderunt, interpretationem sui nominis et fastigium dignitatis, totis uiribus anhelarent se preclaros Domino exhibere, ac dormire inter medios cleros, ut fierent ipsi penne columbe deargentate, ac posteriora dorsi eorum in speciem auri. uerum quidam eorum, quod non sine graui dolore referimus, non solum se clericos actibus esse negant, uerum etiam quod sint homines non agnoscunt, abeuntes in dissimilitudinis regionem, comparati iumentis insipientibus, dum computrescunt in stercore suo, similes illis facti. Cum enim faciem euntis in Ierusalem deberent ostendere, recedentes de Oriente tendunt in campum, in terram uidelicet  Sennaar, et fugientes a Christo, cui nomen est Oriens, discurrunt per campum licentie sine obice atque freno, inhabitantes Sennaar terram, gastrimargie dediti, et fetore libidinis inquinati, ut sit ignis sulfur, et spiritus procellarum pars calicis eorum. In terra namque predicta pro saxis lateres faciunt, carnales uoluptates uidelicet exercentes, ut  sic sibi turrim confusionis edificent, que celum usque pertingat superbia, namque natione celestis  , que ab ipsius cepit iniuria Creatoris, et ad confusionem permanet creature, sic corda eorum inuasit, quod ea non erubescunt committere publice que laici expauescerent exercere, ut illud propheticum, scilicet, Erubesce, Sidon, ait, mare  impletum ad ipsorum ignominiam uideatur. Peccatum equidem suum, sicut Sodoma, predicant, nec abscondunt, sed illud perpetrant cum clamore, et est eorum culpa cum libertate, per quos inter laicos sepe nomen Domini blasphematur. Sicut enim uenerabilis frater noster . . . .  Matisconensis episcopus, sua nobis insinuatione monstrauit, Ecclesia sibi commissa, cui de rore celi et pinguedine terre  benedictionem dederat Dominus, sic est a malitia inhabitantium in eadem in utroque collapsa, quod a planta pedis usque ad uerticem in ea sanitas non remansit. Omnes enim declinauerunt, simul inutiles facti sunt, ut non sit ibidem qui faciat bonum, nec etiam usque ad unum. Cum igitur speculatores simus super domum Domini constituti, et sollicitudo ecclesiarum omnium nobis immineat generalis, discretioni uestre per apostolica scripta mandamus, quatenus, ad Ecclesiam ipsam pariter accedentes, statum ipsius perscrutemini diligenter, et que super his inueneritis, per uestras nobis litteras intimare curetis, ut per relationem uestram instructi, ad correctionem ipsius, prout procedendum fuerit,  procedamus. Quod si non omnes . . . tu, frater episcope, cum eorum altero, etc.

Datum Anagnie, X Kal. Decemb. anno sexto.



CLXXu. PRAEPOSITO SANCTI STEPHANI DE BROLIO. Committit ei causam que inter Al. de Dauerio et G. presbyterum Mediolanensem, super quedam beneficia, uertebatur. 

Ex litteris bone memorie C. pape, predecessoris nostri, quas oculis nostris perspeximus, accepimus euidenter quod idem predecessor noster, Al. de Dauerio, pro eo quod falsas litteras sub ipsius nomine exhibuerat super quodam beneficio, quod in plebe de Bribia sibi postulabat earum auctoritate  conferri, perpetuum silentium per dilectum filium . . . canonicum Mediolanensem, imponi mandauit, et eum omni officio et beneficio, sublato appellationis obstaculo, auctoritate apostolica, spoliari. Dictus uero A. sicut dilectus filius, G . . . presbyter, in nostra presentia constitutus, nobis significare curauit, suis tacitis ad Mediolanensem archiepiscopum  litteras  impetrauit a nobis, quarum auctoritate ipsum coram eo super predicto beneficio traxit in causam. Cum igitur partes in ipsius essent presentia constitute, ac dictus presbyter proponeret coram eo, quod illi super beneficio illo nequaquam respondere deberet, pro eo quod ipsi super hoc silentium fuerat impositum, et ad hoc probandum inducias postularet, idem archiepiscopus eas sibi concedere recusauit; quare sepedictus presbyter ad sedem duxit apostolicam appellandum. Quia igitur uitium falsitatis tolerare non possumus nec debemus, cum sit ab omnibus detestandum, discretioni tue per apostolica scripta mandamus, quatenus, reuocato in irritum quidquid factum est auctoritate litterarum illarum, que fuerunt tacita ueritate obtente, ab  impetitione ipsius A. presbyterum antedictum absoluas, nec permittas ipsum ab eo super hoc de cetero molestari.

Datum Anagnie, uII Kal. Decembris.



CLXXuI. . . . . . EPISCOPO  ET MAGISTRO ALBERTO DE BOGES, CANONICO, MAURINIANENSIBUS; ET . . . . . . PRIORI DE AQUA BELLA MAURINIANENSIS DIeCESEOS. Ut P. subdiacono prebenda a capitulo Augustensi concedatur. 

Ad petitionem dilecti filii, P. subdiaconi, dilectis filiis capitulo Augustensi dicimur sub ea forma scripsisse, per quam ab ordinatoribus uel presentatoribus  prouideri uolumus ordinatis. Sed ipsi, sicut nobis uenerabilis frater noster . . . . Augustensis  episcopus, et dilecti filii . . . . Sancti Ursi, et . . . . Sancti Benigni priores, concessi auditores eidem, suis litteris intimarunt, nec ad nostrum uoluere mandatum nec ad monitionum suarum frequentiam, ipsi subdiacono, qui repertus idoneus fuerat ad ecclesiasticum beneficium obtinendum, iuxta quod eis mandauimus prouidere, licet tunc temporis due prebende in ecclesia eorum uacassent, quarum una ei libere potuit assignari, presertim cum dilecti filii, G . . . . prepositus, et A. archidiaconus Augustenses, eidem super hoc assensum suum prebuerint et fauorem, sicut ex litteris eorumdem perpendimus  euidenter. Nolentes igitur, quod de dicto subdiacono misericorditer inchoasse dignoscimur, relinquere imperfectum, discretioni uestre per apostolica precipiendo mandamus, quatenus dictum capitulum, ut prebendam que in illorum ecclesia, sicut dicitur, uacat ad presens, ipsi sublato appellationis obstaculo conferant, et assignent, uel si non uacat, eidem iuxta mandatum nostrum prouideant in ecclesiastico beneficio competenti, monitione premissa, per censuram ecclesiasticam, appellatione remota, cogatis, pena simili compescentes, si qui se duxerint opponendos. Testes autem, etc. Nullis, etc. Quod si non omnes, etc. Tu, frater episcope, cum eorum altero, etc.

Datum Anagnie, uII Kal. Decembris.

 Scriptum est capitulo super hoc.



CLXXuII  . . . . . . PRIORI DE BeLTUM, ET I. RECTORI ECCLESIAE DE GOILLIS [al. TOILLIS]. De testibus admittendis in causa matrimoniali. 

[Ex tenore uestrarum accepimus litterarum, quod cum uobis, et dilecto filio . . . . abbati  de Furneio  causam, que uertitur inter R. filium W. de Eston. militem, et M. mulierem, sororem W. de Arches commiserimus fine debito terminandam], predicto abbate se rationabiliter excusante, quod cognitioni eiusdem cause interesse non posset, partes ad uestram presentiam citauistis. Quibus in  uestra presentia constitutis, pars mulieris proposuit, quod dictus miles  corporale prestitit iuramentum, quod ipsam duceret in uxorem, et eam postmodum carnaliter cognitam traduxit in domum, et prolem suscepit ex ea. Miles uero predictus, hoc inficiabatur omnino, adiiciens, quod etsi uera essent que proponebantur ab ipsa, eam tamen de iure habere non potuit, eo quod aliam tunc uiuentem prius duxerat in uxorem. Testibus itaque ab utraque parte receptis, et attestationibus publicatis, cum per testes militis sepedicti uideretur fuisse  probatum, quod ipse ante festum Purificationis beate uirginis, M. Belet mulierem solemniter acceperit in uxorem, et testes M. mulieris de Arches  dicerent, quod  in septimana paschali sequente festum predictum, de ea ducenda prestiterit iuramentum, predictus miles ab impetitione ipsius absolui cum instantia postulabat. uerum, ex parte sepedicte mulieris exstitit replicatum, quod eo tempore, nec non et ante, quo testes dicti militis dixerunt eum cum alia matrimonium contraxisse, fuerat semper in Eboracensi prouincia commoratus, cum testes ipsi dicerent, hoc longe extra dictam prouinciam actum esse, determinantes tempus et locum, quod per testes idoneos erat probare parata. Sed econtra fuit ex aduerso responsum, quod, cum attestationes essent hinc inde solemniter publicate, productioni testium iam locus non erat. Quia igitur dubitastis, utrum post publicationem attestationum super illo articulo  deberent testes admitti, nos inquisitioni uestre auctoritate presentium respondemus, quod ad probandum illum articulum testes mulieris sunt admittendi  .



CLXXuIII. MAGISTRO PETRO MUNION. DECANO LEGIONENSI. Recipit eum sub protectione. 

Solet annuere, etc., usque assensu. Personam tuam, cum omnibus que inpresentiarium, etc., in modum protectionis. Specialiter autem decanatum Legionensis ecclesie, cum omnibus pertinentiis suis, sicut illum iuste possides et quiete, auctoritate tibi apostolica confirmamus, et presentis scripti patrocinio communimus. Nulli ergo, etc.

 Datum Anagnie, XII Kal. Decembris.



CLXXIX. MAGISTRO PETRO MUNION  ABCHIDIACONO COMPOSTELLANO. Recipit eum sub protectione. 

Solet, etc., in modum protectionis. Specialiter autem archidiaconatum ecclesie Compostellane, cum omnibus pertinentiis suis, sicut illum iuste possides et quiete, auctoritate tibi apostolica confirmamus. Nulli ergo, etc.

Datum Anagnie, Kal. Decembris.



CLXXX  . CeLESTINO, ABBATI S. COLUMBAE DE HAY INSULA  , EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS, IN PERPETUUM. Recipit eos sub protectione B. Petri, et enumerantur bona ad ipsos spectantia. 


Religiosam uitam eligentibus, usque clementer annuimus, et predictum monasterium Sancte Columbe, in quo diuino mancipati estis obsequio, sub  beati Petri et nostra protectione suscipimus, etc., usque communimus; inprimis siquidem statuentes, ut ordo monasticus, qui in eodem loco secundum Deum et beati Benedicti Regulam institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona, etc., usque illibata permaneant; in quibus hec propriis duximus exprimenda uocabulis: Locum ipsum in quo predictum monasterium situm est, cum omnibus pertinentiis suis; ecclesias de Insegal, de Mule, de Coluansei, de Cheldubsenaig, de Chelcenneg, et de Ile; Insulas Hay, Mule, Coluansei, Oruansei, Canei et Calue, terras de Magemburg, de Mangecheles, de Morimeam, de Gotensdal; terras Abberad, in lile, de  Markarna et de Camusnanesre. Sane, noualium, etc., usque extorquere presumat. Sepulturam preterea, etc., usque corpora assumuntur. Obeunte uero te, nunc eiusdem loci abbate, uel tuorum quolibet successorum, etc., usque prouiderint eligendum. Ad indicium autem huius a sede apostolica protectionis percepte, duos bisantios gratis oblatos soluetis nobis nostrisque successoribus annuatim. Decernimus ergo, etc., usque profutura; salua sedis apostolice auctoritate, et diecesanorum episcoporum canonica iustitia. Si qua igitur, etc., usque subiaceant. Cunctis autem, etc. Amen, amen, amen.

Datum Anagnie, per manum Ioannis, sancte Romane Ecclesie subdiaconi et notarii, u Idus Decembris,  indictione uII, Incarnationis Dominice anno 1203, pontificatus uero domini Innocentii PP. III anno sexto.



CLXXXI  . REGI DANORUM. De liberatione Waldemari episcopi Saleswicensis  . 

Utinam non fuisset homo ille, uidelicet Waldemarus, Saleswicensis episcopus, qui, postposita pontificalis officii grauitate, ut in se regnum sacerdotio couniret, essetque multorum capitum bellua, contra clare memorie K. regem Danorum, fratrem tuum, cui iuramento fidelitatis tenebatur astrictus, temere coniurauit, aduersus eum cuius panes edebat supplantationem magnificans, et cornua elationis assumens,  ut cornu iusti confringeret, et nominis eius memoriam aboleret! Utinam, quoniam, retrahens manum ab aratro, denuo se secularibus negotiis immiscebat, retrorsus auersus, conuersus fuisset in salis imaginem, ut, defluens ipse solus in aquas, solus confusionem propriam deploraret, nec in maxillis Ecclesie lacrymas, nec in pontificali ordine  maculas posuisset! Tolerabilius enim esset, si periisset proprio gladio, cum gladium materialem accepit, et sic incidisset in foueam quam pararat, ut sua non maculasset manus regias captione, nec famam eius de mentione diuina denigrasset, aut fodisset eis foueam, qui non tam culpam eius quam penam attendunt captiuitatis, eius exemplo in libertatem ecclesiasticam presumptionis arma sumentes, ut audacter et impune de cetero priuilegium clericalis immunitatis infringant. uerum iustus Iudex, Dominus Deus noster, qui retribuit illi secundum opera sua, nec passus est superbiam eius semper ascendere, sed, quoniam ambularat in magnis et in mirabilibus supra se, proprie conditionis oblitus, humiliatus est diuino iudicio et confusus,  et quia eius in elatione sua uestigiis inherebat, qui, ut esset Altissimo similis, sedem ponere uoluit in lateribus aquilonis, exemplo eius inferius corruit, et in carcere positus, iniquitatem propriam, sicut credimus, recognoscit. Ceterum, cum Dominus in deiectione illius corroborauerit solium predicti regis, et regnum eius dignatus fuerit stabilire, uellemus ut ipse non accepisset gratiam eius in uacuum, nec ingratus tanti beneficii exstitisset, aut extendisset in illius iniuriam manum suam, et usque in finem tenuisset extentam, qui eius iustitiam conseruarat, et de manu omnium qui eum oderant ipsum propitius eruens, animam eius saluarat a morte. Tenebatur enim attendere, quod seruus suo  Domino stat aut cadit, ideoque non debuerat seruum alterius iudicare, uel in episcopum tanquam uile mancipium, deseuire, sed Ecclesie Romane deferre, ac sedi apostolice relinquere iudicandum, et seruare innoxias manus suas. Nec erat ei aliquatenus dubitandum, quod idem episcopus iudicium apostolice sedis eluderet, uel effugeret disciplinam, ex cuius ore procedit gladius bis acutus, penetrabilior omni gladio ancipiti, et a mari ad mare uibratilis in momento, utpote qui tanquam in ictu oculi mare transuolat, uniuersos montes et colles transcendit, ligans quos percutit non in terris solummodo, sed in celis. Nec hoc dicimus, quasi uellemus ut nutrisset serpentes in gremio, uel hosti gladium in suum iugulum porrexisset, aut ex eo  quod ipsum, sicut dicitur, cepit in armis regnum suum nequiter inuadentem, ipsum culpabilem reputemus, sed ut sicut abstulisset ei nocendi causam et materiam rebellandi, ut illi humiliter detulisset, qui asserit in ministris suis non se simpliciter, sed pupillam oculi sui tangi.

Sane, quantumcunque idem episcopus deliquisset, quid peccauerat apostolica sedes, uel quid commiserat Ecclesia generalis, ut utriusque in eo priuilegium lederetur? Nunquid ex delicto suo lucratus fuerat libertatem, ut minus iurisdictioni nostre, quia peccauerat, subiaceret? Nunquid propter peccatum ipsius punienda fuerat Ecclesia generalis, et suo priuilegio spolianda, et non magis puniri debuerat anima que peccauerat? Cum nec pater aut  mater filii, nec filius patris aut matris iniquitatem portare debeat uel deflere. Nunquid resina non erat in Galaath, et medicus non erat in ipsa, qui et uulneribus filiorum Ecclesie oleum et uinum infunderet, et ferrum adhiberet ulceribus, que fomentorum remedia non sentirent? uerum rex ipse, licet ei Dominus porrexerit dexteram ne periret, et firmasset super uniuersam Daniam regnum eius, uelut modice fidei dubitauit, et dum formidauit ubi non fuerat formidandum, magis timuit eum quem credebat uelle corpus occidere, quam Deum, quem sciebat posse tam corpus quam animam perdere in gehennam; sicque oblitus eius quod legerat uel audierat in Psalmista: Nolite tangere Christos meos , non solum irreuerenter tetigit eundem episcopum,  sed arcte custodie mancipauit, alligans forsan pedes eius compedibus, et manicis ferreis manus sacre saltem unctionis gratia reuerendas. In hoc autem non solum grauiter illum offendit, qui quod uni ex minimis eius fit sibi fieri protestatur, sed toti Ecclesie, ac Romane presertim, plurimum derogauit, dum multorum armauit linguas in eam, et occasionem prebuit, ut non solum supra dorsum eius fabricarent suas fabricas peccatores, sed intus etiam in misericordia increparent, quod eam non comederet zelus domus Domini, nec se murum opponeret ascendentibus ex aduerso, sed esset uelut canis mutus latrare non ualens, et peccata dissimulans subiectorum. Nec potuit usque adeo id reges  terre latere, quin ad excusandas excusationes in peccatis ex hoc quasi quamdam defensionem qua suum tuentur errorem, assumerent, et captionem ac detentionem ipsius episcopi contra mandatum apostolicum in similibus allegarent, cum H. quondam imperator, qui uenerabilem fratrem nostrum . . . Salernitanum archiepiscopum, in exsilium destinarat, bone memorie C. pape, predecessori nostro, pro liberatione ipsius instanti per nuntios suos et litteras apud eum, non dubitauerit respondere, quod prius et fortius fuerat apud regem Danorum instandum, ut predictus Saleswicensis episcopus restitueretur pristine libertati, qui prius raptus fuerat, et in uinculis tenebatur, quam pro eo, quem ipse, ne uite uel regno eius insidiari ualeret, faciebat  in Teutonia citra uincula, et carceres commorari. Credimus autem, quod eidem episcopo uexatio dederit intellectum, et sic iam sit in Babylone curatus, quod de cetero non adiiciat, ut resurgat ad ea, per que se meminit in lacum miserie descendisse, nec denuo contra torrentem dirigat brachia, uel audeat contra stimulum calcitrare; propter quod non est regie serenitati timendum, ut de cetero reuertatur ad uomitum et laqueos pedibus tuis paret, quibus se sciret potius periturum, presertim cum brachium in quo ipse precipue confidebat, et de quo predictus rex potius dubitabat, in ipsius H. imperatoris sit morte confractum, et talis surrexerit loco eius, qui, cum tibi sit non solum amicitia sed affinitate coniunctus, non ad detrimentum,  sed incrementum potius regni Danorum intendet. Ne igitur induretur cor tuum super homine ipso, sed mollescat potius, et audiat, et exaudiat uerba nostra, et ei reuerenter deferat et deuote, per quem reges regnant, et principes dominantur, et qui potest non solum conuertere corda patrum in filios, et filiorum animos in parentes, sed episcoporum affectus in reges, ut eis tanquam precellentibus, et ducibus missis ab eis, humiliter deferant, et pro eis quos prius impugnauerant, si oportuerit, animas suas ponant.

Cum enim homo nunquam in eodem statu permaneat, et uix idem die meditetur ac nocte, sed mirabiliores et frequentiores elationibus maris mentis eius elationes existant, non est de conuersione aliquorum  desperandum, cum affectus, quos anni afferunt uenientes, recedentes auferunt, et mores etas alteret alterata. Nam interdum annorum docet multitudo scientiam, et in senio sapiunt, qui desipuerant tempore iuuentutis. Alioquin, nec uerterentur impii et non essent  , nec amicitie rumperetur uinculum, nec aliquod odium moueretur. Sane, maioris dissentionis materiam, et rancoris scrupulum inter carissimum in Christo filium nostrum, H. regem Ungarie illustrem, et nobilem uirum, A. ducem, fratrem ipsius, homo suscitauerat inimicus, eratque plus utrique de altero formidandum, cum ipse dux post patris obitum insurrexit contra fratrem, et, multis sibi per conspirationem  adiunctis, usque adeo processerit contra eum, ut regni partem inuaserit, et regium sibi usurpauerit diadema, sed tandem, legato sedis apostolice mediante, inter discordantes plena est per Dei gratiam concordia reformata; ita, quod nunc fraterno se tractent affectu, qui se prius hostiliter impugnabant, et dux ipse in regia fidelitate persistat. Mittimus igitur serenitati tue formam compositionis inite inter ipsos, licet indemnitati tue ac regni Danorum uelimus plenius prouidere. Proponimus enim preter cautiones, quas idem episcopus per se, uel alios tibi exhibere ualebit, tam ipsum quam uniuersos, qui cum eo te, uel regnum tuum, presumpserint impugnare, Satane in interitum carnis tradere, ita, ut quicunque contra presumpserint,  in canonem incidant sententie promulgate, idque singulis annis, semel, in omnibus cathedralibus ecclesiis regni tui solemniter publicetur, et nos etiam in precipuis festiuitatibus innouemus. Preterea, compellantur per districtionem ecclesiasticam, si necesse fuerit, uniuersi magnates regni Danorum, ut iuratoriam exhibeant cautionem, quod nunquam ei super hoc prestent auxilium, uel fauorem; ad omnem etiam suspicionem omnino tollendam, idem episcopus, in partibus Italie commoretur, in Daniam nullo tempore rediturus, nisi a te, uel successoribus tuis de nostro uel successorum  nostrorum assensu redeundi licentiam obtineret. uerum, ne in opprobrium pontificalis officii mendicare cogatur, uicarium aliquem tue serenitati deuotum in episcopatu suo de tua instituat uoluntate, qui ei ad sustentationem suam necessarios redditus subministret, et exsequatur in eius diecesi quantum potuerit uices eius. Monemus igitur serenitatem tuam, et exhortamur in Domino et in remissionem iniungimus peccatorum, quatenus ut fame tue consulas, et saluti, et per opera pietatis subuenias etiam super hoc anime fratris tui, ad eiusdem episcopi liberationem intendas, et super his nobis non differas respondere, ut indemnitati tue quantum honeste poterimus caueamus. Hoc autem scire te uolumus, quod detentionem ipsius non possemus  ulterius equanimiter sustinere, cum redundet in diuine maiestatis offensam apostolice sedis opprobrium, et contumeliam Ecclesie generalis.

Datum Anagnie, Non. Decembris.



CLXXXII  . PHILIPPO, ILLUSTRI REGI FRANCORUM. Miserabilis epistola super facto uxoris sue ab eo derelicte. 

Utinam labor improbus uinceret uniuersa, et gutta lapidem non ui sed sepe cadendo cauaret, ut saltem propter improbitatem nostram te uinceres, et monitis nostris aurem facilem adhiberes! Sane, si rem grandem a te multiplicatis intercessionibus toties apostolica sedes postulasset, facere debuisses,  quanto magis, quia scripsit tibi iam sepius, ut carissimam in Christo filiam nostram, I. reginam Francorum illustrem, uxorem tuam, regali faceres honorificentia pertractari. Sed ecce, quod dolentes referimus, omnino confringere diceris calamum conquassatum, et conterere duplici contritione reginam, contra quam ex eo tribulatio duplex surgit, quod, preter persone tue copiam quam non habet, eorum quoque que usui quotidiano deseruiunt inopia dicitur laborare. Cum fletu igitur temperat potum suum, et maxillas eius riuus irrigat lacrymarum, eo quod, inter angustias constituta, te quem quesiuit non inuenit consolantem, nec alios consolatores admittit, utpote in solitudine posita, et in  castro regio, tanquam in quodam carcere, relegata. Reliquerat siquidem fratres et sorores, ut tibi matrimonialiter adhereret, essetisque duo in carne una, et coniugalis uniret affectus binarium  personarum. Quid ergo, si frustraretur debito maritali, ne sit leua tua sub capite eius, et dextera ipsam, ut sperauerat, amplexetur, nunquid ideo frustrabitur ceteris, nec apud te recompensationem aliquam pro omnibus que reliquerat obtinebit? Certe, ueritatis est uerbum, quam iuxta tue possibilitatis mensuram imitari deberes, in Euangelio protestantis: Omnis qui reliquerit patrem, matrem,  fratres et sorores propter nomen meum, centuplum accipiet in hoc seculo, et uitam possidebit eternam. Tu autem longe aliter retribuis regine predicte, quam, quoniam pro te uniuersa reliquit, relictam, sicut dicitur, reputas et abiectam, et, in dispendium tue fame, procuras ut tecum uideatur omnia perdidisse.

Ceterum, etsi ad compassionem eius nichil aliud te moueret, hoc saltem quod ex regali prosapia genita regi nupsit, te inducere debuisset, ut non adderes afflictionem afflicte, nec ei, cui debitum subtrahis coniugale, regalem honorificentiam in aliis denegares; sed eius saltem obtentu, qui nullum bonum irremuneratum dimittit, et nullum malum deserit impunitum, eam deberes regaliter pertractare.  Quod si nec istud tangeret efficaciter mentem tuam, ad iteratas sepius preces nostras cor tuum mollescere debuisset, ut non solum reginam ipsam, sed extraneam quamlibet et abiectam, tractari honestius faceres et amplius honorari. Sed ecce, prout publica fama clamat, relicta est sicut tugurium in cucumerario, et sicut passer unicus in edificio; non regalem sed pauperem uitam ducit, ita ut tedeat animam eius uite sue, ac dissolui cupiat, et malit esse cum Christo quam in castro Stamparum, tanquam in ergastulo, macerari, ubi qui eam comedunt non dormiunt, et qui eius sunt ministerio uel miserie potius deputati, mentem eius lingue sue sagitta transfigunt, dum in potum ei propinant acetum,  et pro pane lapidem et pro ouo porrigunt scorpionem, ubi etiam nec nuntiis fratris sui, nec religiosis uiris, aut prelatis etiam regni tui liber ad ipsam patet accessus, nec potest eam quilibet in tanta mestitia consolari. Utinam igitur sic ei huiusmodi miserie moriatur , quod ipsa in hac miseria non decedat, nec eum apud homines decedens infamet, qui causa diceretur mortis ipsius, si hoc tempore moreretur, quoniam non crederetur mortua simpliciter sed occisa! Monemus igitur serenitatem regiam, et hortamur attentius in Domino, quatenus, fame tue consulens et saluti, uim facias tibi ipsi, et cum fortior sit sapiens uiro forti, et qni dominatur animo suo expugnatore urbium, animum tuum uincas, de hac uictoria magis quam  de ceteris commendandus, et faciens quodammodo de necessitate uirtutem, reginam ipsam, sicut te decet et eam, regali facias honorificentia pertractari. Sic igitur consiliis nostris et monitis acquiescas, quod diuinam euites offensam, et linguas effugias detractorum, nec in nos eorum ora relaxes, qui negligentie nostre tuam duritiam imputant, asserentes quod patientia nostra de die in diem amplius ad impenitentiam te adducit. Ecce etenim, improperia pro te nobis exprobrantium iugiter sustinemus, dicentium, quod, tanquam canes muti non ualentes latrare, non annuntiamus impietatem  suam impiis, unde tuum sanguinem de manu nostra predicant requirendum ab eo, cui te nos inquiunt pretulisse. Addunt quoque, quod, quia tibi nimis placere uolumus, Deo qui non irridetur plurimum displicemus, et quod ab eius semitis deuiamus, qui asserit de se ipso: Si hominibus placerem, Christi seruus non essem . Placeat igitur tibi consilium nostrum, et efficias quod monemus, ne is qui laborans sustinet et tacitus tuam correctionem exspectat, si semel iratus fuerit, rapiat, nec sit qui eripiat, uel eius iracundie se opponat. Alioquin, ulterius non poterimus eius dissimulare miseriam, et tantam Dei et apostolice sedis, imo etiam ecclesie generalis iniuriam in patientia sustinere, sed absque personarum acceptione officii nostri debitum  exsequemur, non de mundana potentia, sed de diuina uirtute confisi, quia, si Dominus fuerit nobis adiutor, non timebimus quid faciat nobis homo.

Datum Anagnie, u Id. Decembris.



CLXXXIII  . LUNDENSI ARCHIEPISCOPO. Super penis clericis grauiter excedentibus infligendis. 

[Ut fame tue] consulas et saluti, et sic malorum audaciam comprimas, et ab eis bonorum innocentiam tuearis, super his nos humiliter consulis, que officium pastorale contingunt, ut de nostra responsione securus, iniuncte tibi sollicitudinis debitum laudabiliter exsequaris. [Sane tua nos duxit fraternitas  consulendos,  utrum clerici grauiter excedentes, qui tute non possent monasteriis ad agendam penitentiam deputari, quoniam, cum non peniteant de commissis, opportunitate fugiendi captata, carcerem claustri fugerent, et prioribus se sceleribus scelestius immiscerent, a te uel aliis prelatis suis arcte possint custodie mancipari,] et utrum laici, si clericos in magnis sceleribus deprehendant, in canonem incidant sententie promulgate, cum, nec comprehendere, nec ad iudices trahere ipsos possint, nisi manus in eos iniecerint uiolentas. Ad primum igitur [respondemus, quod cum prelati excessus corrigere debeant subditorum, et publice auctoritatis intersit, ne crimina remaneant impunita, et per impunitatis audaciam fiant, qui nequam  fuerant, nequiores, non solum possunt, sed debent etiam superiores clericos illos, postquam fuerint de crimine canonice condemnati, sub arcta custodia detinere, qui, cum sint incorrigibiles, nec in monasteriis ualeant custodiri, ad similia uel peiora de facili laberentur. Laici uero citra excommunicationis sententiam capere clericos, et ad iudicium trahere poterunt, si oporteat etiam uiolenter, dum tamen de mandato id faciant prelatorum, quorum illi sunt iurisdictioni subiecti, et quorum est corrigere criminosos; cum hoc non ipsi, sed illi, quorum auctoritate id faciunt, facere uideantur; dum  tamen non amplius eorum uiolentia se extendat, quam defensio, uel rebellio potius exegerit clericorum.]

Datum Anagnie, Iu Id. Decembris.



CLXXXIu. ARCHIEPISCOPIS ET EPISCOPIS LOMBARDIAE. Ut Ecclesiam Pergamensem [al. Bergomensem] aduersus molestantes tueantur ac defendant. 

Ascendit ad nos gemitus Ecclesie Pergamensis, exponentis miseriam suam nobis et afflictiones, quas patitur tota die, non ab hostibus sed a filiis, non ab extraneis sed a suis et familiaribus inimicis. Filii etenim quos exaltare studuit et nutrire, retribuentes ei mala pro bonis, et pro dilectione odium  rependentes, non solummodo hanc spreuerant, sed uelut genimina uiperarum coniurarunt in matrem, eius sanguinem sitientes cuius consueuerant mamilla lactari. Deduxerat enim eos in cellaria sua, paruulis potum tribuerat et non escam, prouectis cibum solidum ministrarat, ad refectionem eorum panes de mensa propositionis assumens, et aquam eis sapientie salutaris exponens; sed illi iam incrassati et iam dilatati, recedentes ab ipsa, erigunt calcaneum contra matrem, contra stimulum calcitrant, et ei, cuius panes edebant, pro pane lapidem, pro pisce serpentem, et pro ouo porrigunt scorpionem. Utquid igitur, Domine, recessisti longe, cur in opportunitatibus et tribulatione despicis, cur non respicis in faciem Christi tui, cur te zelus non comedit  domus tue, ut exsurgas quasi potens crapulatus a uino, et iudices causam tuam, memor improperiorum que in ministris tuis sustines tota die? Ecce etenim patientia tua Pergamenses ad penitentiam non adducit; sed quanto patientius eos sustines, tanto amplius thesaurizant sibi iram in die ire, indignationem tuam in se fortius prouocantes; sed, ne obliuiscaris in finem, Domine, et ne auertas faciem tuam a nobis, memento testamenti tui, et Ecclesie que facta est de domina gentium sub tributo. Ne parcas, Domine, uirge tue, sed, qui quos amas arguis et castigas, castiga huiusmodi presumptores, ne ipsorum malitia maculet gregem tuum, ideoque peccatorum uirgam super sortem  iustorum diutins non relinquas. uertas impia, ut non sint, nec uelis mortem peccatorum, sed ut conuertantur et uiuant, sic implens ignominia uultum eorum, ut querant, Domine, nomen tuum. Sane, sicut ex litteris multorum accepimus, Pergamenses inter sanctum et profanum nullatenus distinguentes, ut Pergamensem ecclesiam ancillarent et subiacerent liberam seruituti, receptis et perlectis litteris nostris, quas super ecclesiarum immunitate, tam eis quam Lombardis aliis nos meminimus destinasse,  possessiones non solum ecclesiarum omnium, sed uniuersorum religiosorum locorum que sita sunt in ciuitate uel diecesi Pergamensi, pro sue uoluntatis arbitrio estimantes, ab eis duodecim denarios, et a clericis quindecim pro libra qualibet exegerunt. Cumque uenerabilis frater noster . . . episcopus  , et dilecti filii, canonici et clerici Pergamenses, nollent colla submittere tanto iugo, W. Lazar, Potestas, Albertus Pazolus, iudex, et alii Pergamenses, infames quosdam et male opinionis uiros colligendis ecclesiarum prouentibus deputarunt, administrationem episcopo et clericis auferentes.

Preterea, ut ecclesia supra nominata fieret opprobrium hominum et abiectio plebis, et que domus  orationis fuerat, in sterquilinium uerteretur, iuxta parietes eius in cemeterio communes posuere latrinas, utres suos in eis et uteros, utinam uisceribus, purgaturi. Non sic in ecclesias et loca religiosa deseuiunt Saraceni, sed ea reuerenter et deuote custodiunt, et interdum etiam uenerantur, nolentes polluere domos illas, quas nouerant ad inuocandum nomen Domini deputatas. uerum, quia familiaritas parit multa contemptum, et inimici hominis domestici eius, ecclesiam alienigenis etiam reuerendam filii persequuntur, si tamen filii sint dicendi, qui, affectu deposito filiali, hostilem animum induerunt, maledicentes patri et matri, non tam uerbis quam factis, ut morte perpetua moriantur. Licet  autem ex his non solum ecclesiasticam sed diuinam etiam meruerint ultionem, ut tamen malos in bono uincamus, nec relinquamus eis materiam, qua in peccatis suas excusationes excusent, uolumus, et presentium auctoritate districte precipiendo mandamus, quatenus tu, frater, Mediolanensis archiepiscope  , personaliter ad ciuitatem ipsam accedens, potestatem, iudices, consiliarios et populum moneas attentius et inducas, et ex parte Dei omnipotentis, sub obtestatione diuini iudicii, eisdem iniungas, ut ab ecclesiis et uiris ecclesiasticis sic extorta sine diminutione restituant, et prorsus extorquenda dimittant, et latrinas, que latere debent potius quam patere, a cemeterio ecclesie Pergamensis remoueant sine mora. Quod si huiusmodi  non potuerint monitis emolliri, uniuersitati uestre in uirtute obedientie districte precipimus, quatenus ciuitatem eorum interdicti sententie supponatis, ita quod, preter baptisma paruulorum et penitentias morientium, nullum in ea diuinum celebretur officium, uel exhibeatur ecclesiasticum sacramentum, et tam Potestatem quam consules, consiliarios et estimatores, et nominatim predictum A., iudicem, Fridericum Colion., L. de Mozo, P. Moizon, C. de Roario, qui super ecclesias et  clericos seuerius ceteris, sicut dicitur seuierunt, et huius inconsulti consilii quasi precipue fuerunt auctores, singulis diebus Dominicis et festiuis, pulsatis campanis et candelis accensis, excommunicatos publice nuntietis, et mandatis ab uniuersis ciuitatibus et ciuibus Lombardie tam in colloquiis quam contractibus omnibus, sicut excommunicatos arctius euitari, ita, quod si qui eis communicare presumpserint, sententiam excommunicationis incurrant, quam uos postmodum solemniter publicetis, denuntiantes similiter, sic predictos Potestatem, consules, consiliarios, et estimatores Pergamenses excommunicationi subesse, ut non possint absolutionis beneficium obtinere, nisi satisfacturi plenarie de premissis apostolico se conspectui personaliter  presentarint. Constitutiones insuper, et sententias, que ab excommunicatis ipsis, uel de ipsorum mandato, fuerint promulgate, decernatis irritas et inanes, nullo unquam tempore ualituras, et illos, qui eis in predictorum officiorum administratione successerint, in excommunicationis sententia successuros, nisi satisfecerint infra mensem, cum succedant in onere qui substituuntur in honore. Cumque predicti Potestas, consules et consiliarii, grauiter persequantur ecclesiasticam libertatem, presentium auctoritate decernimus, ut, nisi resipuerint infra mensem, filii eorum usque in tertiam et quartam generationem ad honores ecclesiasticos et beneficia, de cetero nullatenus assumantur. Ut  autem quam moleste tantam Dei et Ecclesie generalis feramus iniuriam sentiant plenius in affectum, denuntietis eisdem, quod nisi resipuerint infra mensem, ciuitatem ipsorum episcopali priuabimus dignitate, ac sedem ipsorum ad locum alium transferemus. Quod si nec sic infra mensem alium potuerunt ad satisfactionem induci, ne ad recuperandam dignitatem amissam ualeant aspirare, per uicinos episcopatus Pergamensem diecesim diuidemus, et diuisionem mandabimus in perpetuum obseruari. Adiicimus etiam, ut uos, fratres, Mediolanensis archiepiscope et episcope uercellensis  , canonicos, clericos et uniuersos uiros religiosos, tam exemptos quam alios, in ciuitate Pergamensi et eius districtu manentes, cum ab eodem episcopo  Pergamensi fueritis requisiti, ciuitatem et eius districtum egredi nec regredi ad eosdem, donec fuerit satisfactum, per suspensionis et excommunicationis sententiam, sublato appellationis obstaculo, compellatis, et eis, cum non tam pro sua quam Ecclesie generalis exsulauerint libertate, faciatis per uniuersas ecclesias Lombardie, iuxta uestre discretionis arbitrium, congrue prouideri, contradictores censura ecclesiastica compescentes. Preterea, tam Hierosolymitane quam militie Templi fratres cogatis, appellatione remota, non obstantibus priuilegiis  et indulgentiis suis, interdicti sententiam inuiolabiliter obseruare.

Datum Anagnie, XuII Kal. Ianuarii.



CLXXXu  . EPISCOPIS, ABBATIBUS, ET ALIIS ECCLESIARUM PRAELATIS IN QUORUM PAROCHIIS MONASTERIUM CASIN. ECCLESIAS, uEL POSSESSIONES ALIAS HABERE DIGNOSCITUR. Confirmat priuilegium, quo abbas et fratres Casinensis monasterii in rerum monasterii inuasores excommunicationis sententiam promulgare possint. 

Commissa nobis, licet insufficientibus meritis, Ecclesiarum omnium sollicitudo requirit ut, ad tuitionem earum contra malignorum incursus, nostre  considerationis aciem extendamus. Specialiter autem monasterio Casinensi, quod nobis est nullo mediante subiectum, adesse uolumus et prodesse, ne persone sedentes ibidem secus pedes Domini cum Maria, et nocte ac die in lege Domini meditantes, a religionis sue proposito reuocentur molestationibus aliquorum indebitis, et eis pars optima quam elegerant auferatur. Inde est, quod, cum dilectus filius noster, R.  tituli Sanctorum Marcellini et Petri presbyter cardinalis, Casinensis abbas, in malefactores suos, si qui forte, timore Dei postposito, ad diripienda bona monasterii Casinensis uiolenter extenderint manus suas, si diecesani malefactorum ipsorum episcopi, ad monitionem eius uel fratrum  suorum, eidem de ipsis noluerint aut malitiose distulerint exhibere iustitie complementum, de auctoritate nostra et felicis memorie predecessorum nostrorum, Calisti et Alexandri PP. excommunicationis sententiam promulgandi liberam habeat facultatem, uniuersitati uestre per apostolica scripta precipiendo mandamus, quatenus, si qui parochianorum uestrorum possessiones uel bona monasterii memorati abstulerint uel inuaserint uiolenter, audita exinde querimonia per abbatem uel fratres Casinenses, de ipsis, nullius contradictionis uel appellationis obstaculo, districtam iustitiam facere minime differatis. Alioquin, sententiam excommunicationis quam predictus abbas in eos, iuxta tenorem priuilegiorum suorum que Casinensi Ecclesie apostolica  sedes indulsit, propter hoc duxerit promulgandam, omni occasione et contradictione cessantibus, firmiter obseruetis, et per episcopatus uestros uos, fratres archiepiscopi et episcopi, faciatis tandiu inuiolabiliter obseruari, donec per eumdem abbatem et fratres suos uobis constiterit, eis esse super his satisfactum, pro quibus uinculo fuerant excommunicationis astricti.

Datum Anagnie, XuIII Kal. Ianuarii.



CLXXXuI. MAGISTRO SYM. CLERICO uENERABILIS FRATRIS NOSTRI, G. [


Solet annuere, etc. usque assensu. Concessionem Scholastrie ecclesie Maguntine, cum prebenda et aliis pertinentiis suis, per uenerabilem fratrem nostrum, S.  Maguntinum archiepiscopum, tibi factam, sicut canonice facta est, auctoritate tibi apostolica confirmamus, etc. Nulli ergo, etc.

Datum Anagnie, II Id. Decembris.



CLXXXuII. ABBATI CORBEIENSI  . Priuilegia ipsi confirmat. 


Solet annuere, etc. usque assensu. Libertates, immunitates et dignitates monasterio Corbeiensi per predecessores nostros indultas, et eorum priuilegiis confirmatas, exemptiones etiam secularium exactionum per principes seculares concessas eidem auctoritate apostolica confirmamus, et presentis scripti patrocinio communimus. Nulli ergo, etc.

Datum Anagnie, II Id. Decembris, anno sexto.



CLXXXuIII  . EIDEM. Concedit facultatem utendi annulo. 

Apostolica sedes, cui, auctore Domino, licet immeriti,  presidemus, in plenitudinem ecclesiastice dignitatis assumpta, sic in filios gratiam benedictionis paterne transfundit, ut de plenitudine ipsius accipiant uniuersi, et, sicut eis iniuncte sibi sollicitudinis onus participat, sic etiam accepte dignitatis honores communicat et ornatus, dotans in filiis filias, et filios in filiabus adornans. Circa illos autem se magis exhibet liberalem, et in eos copiosius sua dona diffundit, qui accepte gratie non ingrati uitium ingratitudinis fugiunt, et honorantibus se assurgentes in actionibus gratiarum, ut gratia eis detur ex gratia promerentur. Cum igitur factam tibi et monasterio tuo ab apostolica sede gratiam recognoscas, que predecessoribus tuis, et eorum successoribus  usum mitre, chirothecarum et sandaliorum indulsit, tam meritis tuis, quam precibus karissimi  in Christo filii nostri, illustris regis O., in Romanum imperatorem electi, in cuius fidelitate ac deuotione persistis, inducti, ut de cetero utaris annulo auctoritate tibi presentium indulgemus. Nulli ergo, etc.

Datum Anagnie, II Idus Decembris, anno sexto.



CLXXXIX. EPISCOPO  , DECANO  ; ET MAGISTRO WILOTO, CANONICO, PICTAuIENSIBUS. Causam electionis episcopi Engolismensis ipsis committit  . 

Quoniam, Ecclesia Engolismensi uacante, in uaria se uota eligentium uariare  , coacta est in canonicorum suorum personis ad sedem apostolicam laborare. Fuit igitur ex una parte propositum coram  nobis, quod cum bone memorie . . .  Engolismensis episcopus, uiam fuisset uniuerse carnis ingressus, canonici sepius de preficiendi sibi pontificis electione tractantes, dilectum filium . . . abbatem Sancti Eparchii  , laudabilis uite, uirum eruditum, in spiritualibus et in temporalibus circumspectum, citra solemnitatem electionis communiter nominarunt. uerum, eius electione dilata, in quatuor ex concanonicis suis contulerunt arbitrium eligendi, ab eis iuramento recepto, quod de gremio Engolismensis ecclesie quem utiliorem crederent infra certum tempus eligerent in pastorem; canonicis quoque firmantibus iuramento, quod eum sine contradictione reciperent in electum, quem predicti quatuor infra certum diem iuxta formam eligerent  sibi datam. Ceterum, quia prius fuit elapsus terminus eis datus, quam in unum electorum quaternarius conuenisset, non fuit ab eis in electione processum, sed a compromisso potius se adinuicem absoluerunt. Canonici ergo, denuo conuenientes in unum, in dilectum filium . . . archidiaconum . . . precentorem, et . . . Xanctonensem archidiaconum, canonicum Engolismensem, eligendi contulerunt liberam facultatem, ita tamen, quod duo sine tertio nichil possent, sed posset tertius duos absoluere si nequirent pariter conuenire. Quamuis autem precentor ipse se diceret iurare paratum utiliorem episcopatui nominare, uel recipere nominatum ab aliis, si quem nominarent utiliorem suo nominato iurarent, neuter  tamen id recipere uoluit, nec potuerunt in aliquem consentire, propter quod a compromisso se inuicem  absoluerunt. Archidiaconus igitur, qui unicus est in Engolismensi Ecclesia . . . thesaurarius . . . cantor, et . . . penitentiarius, et antiquiores canonici, imo maior et sanior pars eorum qui consueuerant in Ecclesia residere, attendentes, deliberatione prehabita, quod in predictum abbatem Sancti Eparchii prius conuenerant pene omnes, inuocata sancti Spiritus gratia, eum in episcopum elegerunt, et se ac electionem suam protectioni sedis apostolice supponentes, ne quis contra eos uel electionem suam aliquid attentaret, ad nostram audientiam appellarunt. uerum, cum ecclesiam cum laudibus solitis introissent, quidam qui, cum interfuissent electioni iam facte, in nullo tamen eligentibus obuiarant, Burdegalensem decanum  , etate minorem, illitteratum et  insufficientem ad episcopatus regimen, in episcopum temere nominarunt. Unde, quia in eumdem abbatem pene omnes persone ipsius ecclesie ac canonici residentes fere conuenerant, uniuersi electionem ipsius, que fuerat facta prius, confirmari petebant, et cassari quod factum fuerat de decano. Ceterum, contra hoc fuit propositum ex aduerso, quod cum Engolismenses canonici, ubi de preficiendo sibi pastore tractarent, pariter conuenissent iuramento firmare, quod nullus in nominationem primo prorumperet, nisi cum tractatu omnium et singulorum assensu, et se ad id sub excommunicationis uinculo astringentes, in eos qui contra presumerent per uenerabilem fratrem nostrum . . . . Burdegalensem archiepiscopum  , metropolitanum suum, obtinuerunt  excommunicationis sententiam promulgari. Cumque postmodum eligendi sibi pontificis contulerint potestatem, timens magister scholarum ne si pro ubi  , primi non conuenerant electores, non possent conuenire secundi, aliquid minus canonicum ageretur, ne quis sine communi consilio et assensu in electione procederet, ad nostram audientiam prouocauit. uerum, cum predicti tres quod non conuenerant capitulo retulissent, archidiaconus et sequaces ipsius appellationi nullatenus deferentes, predictum abbatem in episcopum protinus nominarunt.

Attendentes igitur alii plures numero et consilio saniores, quod illi reatum periurii, et excommunicationis  sententiam incurrissent, et quod eis, tum ex hoc, tum ex eo quod appellationi non duxerant deferendum, et eis elegerant inconsultis, eligendi potestate priuatis, ad ipsos tantum esset electio deuoluta, cum illi appellationem de cetero non posset obiicere contra eos, quoniam uenerant contra ipsam, quoniam frustra legis auxilium inuocat qui committit in legem, in predictum decanum, uirum ad regimen episcopatus idoneum, unanimiter conuenerunt, cuius electio fuit postmodum auctoritate predicti archiepiscopi confirmata, sicut ex litteris  eius in nostra presentia recitatis euidentius apparebat.

Cum ergo abbas Sancti Eparchii a decem tantum excommunicatis et periuris, post appellationem ad nos interpositam, inconsultis aliis, fuerit nominatus, decanus autem ab undecim consilii sanioris fuisset electus, electionem decani confirmari petebant, et irritum nuntiari quod factum fuerat de abbate. uerum, contra hoc fuit econtrario replicatum, quod nec periurium, nec excommunicationem abbatis incurrerant electores, cum excommunicationis sententia per predictum fuerit archiepiscopum relaxata, sicut iuramento firmarunt, nec iurarent canonici, sicut fuerat propositum ex aduerso, se sine consilio et assensu singulorum et  omnium, uel sine communi consilio, ad electionem nullatenus processuros, sicut uenerabilis frater noster . . . Xanctonensis  episcopus, per suas litteras exprimebat, quibus pro se pars utebatur aduersa. Unde, cum uniuerse persone, una duntaxat excepta, et antiquiores canonici, ac pene penitus omnes qui in ecclesia residentiam faciebant, in predictum conuenirent abbatem, de communi canonicorum consilio, tanquam maioris et sanioris partis, in eius fuerat electione processum. Licet autem pro hac eligentium parte nullus comparuerit procurator, sed simplices nuntii, qui quod factum fuerat proponebant, unde pars decani ab eis et parte sua instanter petebat expensas, quia tamen predictus abbas sufficientem miserat responsalem, audiuimus  hec et alia que fuerunt hinc inde proposita, et motum nostri animi formauimus ex eisdem. Constitit autem nobis ex confessionibus partium, quod post appellationem ad nos legitime interpositam a paucioribus electus fuerat idem abbas, quia, cum ad electionem uiginti et unus canonici conuenissent, decem tantum conuenerant in eumdem, reliquis inconsultis, propter quod electionem ipsius duximus irritandam. Quia uero Burdegalensis decanus per partem electus aduersam, ad exsequendum pontificatus officium insufficiens dicitur, et eum asseritur tam in etate quam scientia sustinere defectum, quod ad tante dignitatis apicem non debeat promoueri, discretioni uestre per apostolica  scripta mandamus, atque precipimus, quatenus, solum Deum habentes pre oculis, ad locum idoneum, utrique parti securum, conuenientes in unum, decano ipso et partibus, si citate uoluerint comparere, in uestra presentia constitutis, inquiratis sine personarum acceptione super premissis impedimentis diligentius ueritatem, et si partes consenserint, definitiuam sententiam proferatis. Alioquin, causam sufficienter instructam ad nos remittere procuretis, prefigentes terminum competentem, quo partes ad sedem apostolicam ueniant sententiam  recepture, ad quam personaliter prenominatus electus accedat, nisi aliquo iusto impedimento constiterit detineri; cuius electio si fuerit forsan de iure cassanda, partes, uniuersitatis nomine, sint parate, uel cum consilio nostro electionem canonicam celebrare, uel, si ratio postulauerit, personam idoneam a nobis recipere in pastorem. Quod si non omnes, etc. Tu, frater, episcope, etc.

Datum Anagnie, Iu Id. Decembris, anno sexto.



CXC. ARCHIEPISCOPO SENONENSI  . Tenorem litterarum apostolicarum certis in casibus interpretatur. .

Sedes apostolica consueuit exhibere se petentibus  liberalem, sed quidam eius gratia nequiter abutuntur, dum quod ipsa de benignitate concedit ipsi ad malignitatem intorquent. Quidam enim malignari uolentes in commissionibus nostris, minores et uiliores personas propriis nominibus exprimunt; maiores autem et digniores specialibus uocabulis non designant, sed eas sub quodam generalitatis inuolucro comprehendunt, uti commissiones ipsas a nobis facilius impetrent, sub hac forma: conquerentur tales de isto uel illo, et aliis quibusdam propriis nominibus exprimendis, qui eis super tali negotio et quibusdam aliis rebus iniuriosi minus et graues existunt. Nos igitur, eorum uolentes malitiis obuiare, decernimus ut, cum in commissionibus nostris minores et uiliores persone solummodo designantur,  maiores et digniores sub generali clausura non intelligantur includi, sed nec liceat occasione generalitatis huiusmodi multitudinem effrenatam in iudicium euocare, nec super maioribus et grauioribus negotiis audiantur, qui de leuioribus et minoribus tantum faciunt mentionem. Si quis uero maiores personas expresserit, non ut uelit cum eis in iudicio experiri, sed ut descendere ualeat ad minores, quia fraus et dolus ei patrocinari non debet, tanquam mendax peccator, careat impetratis.

Datum Anagnie, Xu Kal. Ianuarii, anno sexto.



CXCI  . ARCHIEPISCOPO  , ABBATI SANCTI ANDREAE, ET POPULO BRUNDUSINIS. Acriter eis obiurgat quod coniurauerint contra comitem Brennensem, et, castellano occiso, proditorie castellum occupauerint. 


Mirari cogimur non modicum et moueri, quod, cum inter uniuersos in Apulia constitutos, dilectum filium, nobilem uirum, Walterum, comitem Brennensem, magistrum iustitiarium Apulie et Terre  Laboris, receperitis quasi primi, et eum curaueritis amplius honorare, nescimus quorum seducti consilio, et quo errore decepti, auersi  retrorsum, non tam contra eum quam contra nos et regem calcaneum erexistis, et, castellano ipsius comitis non absque uitio proditionis occiso, uniuersi pariter rebellastis. Sane, cum in accessu ipsius comitis hostes qui prius discurrebant per regnum impune, et non solum spolia rapiebant, sed in personas etiam seuientes, ab eis per tormenta, non tantum omnia que habebant sed et que habere non poterant extorquebant, quos uolebant etiam sicut pecora trucidantes, dextera Domini faciente uirtutem, per industriam et prudentiam ipsius comitis, auctoritate sedis apostolice accedente, mirabiliter contriti fuerint et dispersi, debuerat  apud uos tantam gratiam inuenisse, ut non solum non rebellaretis in eum, sed pro ipso etiam animas poneretis, cum ipse pro uobis quodam modo suam animam posuisset. uerum, ut quem circa eum et nos animum gereretis monstraretis plenius per effectum, cum nos in lecto egritudinis positos uisitasset, nos mortuos confingentes, coniurastis in eum, et castellum quod ipse tenuerat occupastis, nec potuit pardus suam uarietatem deponere, aut tigris exuere pellem suam, cum tu, frater archiepiscope, infidelitatis uitium, quod sub multe deuotionis specie, donec palleum a nobis reciperes, palliaras, exercueris palleatus, auctor periurii et perditionis effectus, qui nobis saltem fidelitatem debueras obseruare. uerum, quod uerebamur accidit,  quod timebamus euenit, et quasi prodigialiter est effectum, ut infidelitatem, quam sine palleo palliaras, detegeres palleatus, quoniam palleum palleationis impatiens patere te fecit, et ut quod faciebas faceres citius imperauit. Ut autem iaceretis rete ante oculos pennatorum, statim, proditione commissa, iuramentum balii nobis prestitum, sicut audiuimus, innouastis, tanquam potius uerbis uestris quam operibus crederemus, nec sic sciremus inter opera et uerba distinguere, ut cognosceremus aperte qui labiis nos honorent, cum longe sit cor eorum a nobis. uerum, forsan ad id ea ratio uos induxit, quod, cum uos conscientia remorderet, et cognosceretis melius per uos ipsos quod contra iuramentum  nobis prestitum ueneratis, penitentes forsitan de commisso, aliud, quod seruetis in posterum, prestitistis.

Ceterum, si comes ipse contra uos in aliquo deliquisset, non debueratis per uos ipsos huiusmodi sumere ultionem, sed ad nos recurrere, et ab eo satisfactionem et iustitiam postulare. Nam, quantumcunque ipsum dilexerimus hactenus, et nunc  etiam diligamus, per uos tamen intelligere poteratis, quod plus regem diligebamus et regnum, nec pateremur ipsum aliquid in preiudicium regis et regni dispendium attentare. Quia uero iustus etiam cadit in die septies, et resurgit, nec potest homo in eodem statu iugiter permanere, monemus uniuersitatem uestram et exhortamur in Domino, et per apostolica uobis scripta mandamus, atque sub debito quo nobis et regi tenemini districte precipimus, quatenus, redeuntes ad mentem, et quod forsan inconsulte fecistis saniori consilio corrigentes, a lapsu proprio resurgatis, et ab eodem comite, securitate recepta, quod pro hac offensa nec ciues offendat nec opprimat ciuitatem, redeatis ad fidelitatem ipsius, et castellum in eius manibus  resignetis. Alioquin, uos, frater archiepiscope, et fili abbas Sancti Andree, usque ad mensem post susceptionem presentium nostro uos conspectui presentetis, penam uel premium pro meritis recepturi. Quod si forsan distuleritis uel nolueritis adimplere, noueritis uos extunc uinculo excommunicationis astrictos. uos quoque, ciues, nisi infra eumdem terminum mandatum fueritis apostolicum exsecuti, ciuitatem uestram noueritis interdictam, et uniuersos principales huius proditionis consiliarios et auctores excommunicationis uinculo innodatos. Ut autem spirituali gladio gladius materialis accedat, uniuersis comitibus, baronibus et ciuibus, constitutis per Apuliam et Terram Laboris, tam ex parte nostra quam regia, districte precipiendo  mandamus, ut nullum uobis auxilium tribuant et fauorem, sed eidem comiti contra uos uiriliter et potenter assistant. Eligite igitur obedire potius, ut uiuatis, quam in contumacia uestra persistere ac perire.

Datum Anagnie.

In eumdem fere modum . . . . . archiepiscopo  et populo Hydruntinis, usque: contra nos et regem crexistis calcaneum, et temere rebellastis, etc., in eumdem modum usque in fine, excepto quod non fiat ibi mentio de abbate.

In eumdem modum . . . . . . . episcopo  et ciuibus Gallipolitanis.



CXCII. ARCHIEPISCOPIS, EPISCOPIS, ABBATIBUS, ET NOBILIBUS uIRIS, COMITIBUS, BARONIBUS, ET CIuIBUS, CONSTITUTIS PER APULIAM, ET TERRAM LABORIS. De eodem argumento. 


Nisi statum uestrum negligeretis et famam, proditores filios, qui, per innate sibi proditionis uitium, totam Apulie ac Terre Laboris gentem infamant, taliter puniretis, nobis etiam tacentibus, per uos ipsos, quod gentis purgaretis opprobrium, et  ostenderetis uos in infidelium persecutione fideles. Ecce etenim, licet anima que peccauerit mortis sententiam mereatur, nec puniendus sit pro patre filius, uel filius pro parente, iuxta consuetudinem tamen paucorum crimen in multis diffunditur, et in paucis et uilibus plures ac meliores immerito diffamantur. Quamuis etenim nos, qui merita personarum nouimus, et inter gentem et gentem, ciuitatem et ciuitatem distinguimus, et inter sanctum discernimus et profanum, segregare nouerimus a fidelibus infideles, ne dicamus bonum malum, nec malum bonum, parati etiam potius delinquentibus parcere si a contumacia resipiscant, quam bonis dum perseuerant irasci, remoti tamen, et qui prouincie nomen tenent, ignorantes nomina ciuitatum,  quod Brundusini, Materani, Baronitani, Hidrontini et Gallipolitani proditorie commiserunt, uos asserunt commisisse, in totam prouinciam paucarum ciuitatum crimina retorquentes. Quidam etiam, etsi prouinciam nouerint, et uiderint ciuitates, et nouerint etiam qui peccarint, taciturnitatem tamen innocentium accusant, et uertunt dissimulationem in culpam contra uos, uerbum illud canonicum sumentes, negligere, cum possint perturbare peruersos, nichil est aliud quam fouere, nec caret scrupulo societatis occulte qui manifesto facinori desinunt obuiare. Sane, si comes ipse contra illos in aliquo deliquisset, etc. In eumdem fere modum usque attentare, qui quantum contulerit toti regno, uos non credimus ignorare. Nam in eius aduentu  hostes, qui prius discurrebant per regnum impune, etc. In eumdem fere modum usque contriti sunt mirabiliter et dispersi; propter quod proditores predicti fideles ei non infideles debuerant exstitisse. Ut igitur non solum uos, sed uniuersos in regno Sicilie constitutos ab opprobrii huius improperio liberetis, uniuersitatem uestram monemus, et exhortamur attentius et per apostolica uobis scripta mandantes, sub debito quo nobis et regi tenemini, districte precipimus, quatenus nisi Baronitani, Brundusini, Hidrontini et Gallipolitani, mandatum nostrum, quod per litteras nostras eis dirigimus, infra mensem post susceptionem presentium fuerint exsecuti, uos, fratres archiepiscopi et episcopi, terras  eorum denuntietis interdicto subiectas, et uniuersos principales proditionis huius consiliarios et auctores, excommunicationis sententie subiacere; tam interdicti quam excommunicationis sententias, singulis diebus Dominicis et festiuis, pulsatis campanis et candelis accensis, tam in cathedralibus ecclesiis quam aliis parochialibus, in ciuitatibus uestris uel diecesibus constitutis, publicari solemniter facientes, et uos etiam personaliter publicantes. Brundusinum autem et Hidrontinum archiepiscopos, etc.  Gallipolitanum episcopum, nisi, prout proditionis causa fuisse dicuntur, sic etiam fiant conuersionis auctores, et uel apud ciues suos efficiant ut mandatum apostolicum exsequantur, uel ipsi personaliter infra mensem post susceptionem presentium nostro se conspectui presentarint, penam uel premium pro meritis recepturi, excommunicatos sub solemnitate simili nuntietis, et faciatis in locis que prediximus nuntiari. uos uero, filii comites, barones, et ciues, sicut de gratia nostra confiditis, et nos de uestra deuotione speramus, contra proditores et rebelles huiusmodi, predicto comiti, qui super hoc causam nostram, regis, et suam specialiter procurabit, assistatis uiriliter, et potenter, in forti manu, et extento brachio, rebellium deprimentes superbiam,  et in freno et in camo constringentes maxillas eorum, ut ad fidelitatis semitam ab infidelitatis inuio reuertantur. Nullus quoque uestrorum eis interim aliqua necessaria ministrare presumat, uel auxilium eis tribuat aut fauorem, sed taliter potius excessum eorum, et iniuriam uestram uindicetis in eos, ut quantum uitium proditionis uobis displiceat, in puniendis proditoribus ostendatis; contra Materanos sicut per alias litteras uobis mandauimus processuri. Quia uero nobilibus uiris, S. Gentili comiti, Rob. de Butaro, Nic. de Fontanellis, et fratribus eius, Pandulfo de Aquirio, et Tor. filiis comitis S. Felicis, parati sumus, tam de comite ipso quam aliis, contra quos mouere uoluerint questionem, plenam iustitiam exhibere, quod per uos eis uolumus  nuntiari. uolumus, et sub eadem uobis districtione mandamus, quatenus uos, fratres archiepiscopi et episcopi, nisi ad commonitionem uestram a sua rebellione destiterint, et regnum desierint suis seductoribus et impugnatoribus perturbare, et contra comitem machinari, excommunicationis eos sententia feriatis, quam singulis diebus Dominicis et festiuis, pulsatis campanis et candelis accensis, faciatis solemniter publicari, eos simili sententie supponentes, qui uictualia eis, aut alia necessaria, prece, uel pretio, aut aliter subministrant, aut aliter eis auxilium tribuunt, et fauorem. uos uero, filii barones et ciues, et cum comite ipso, et per uos etiam eorum malitiam comprimatis.

 Datum Anagnie.



CXCIII  . I. QUONDAM LUGDUNENSI ARCHIEPISCOPO  . Respondit ad plura postulata, quibus apostolicam sedem archiepiscopus pulsauerat, illiusque oraculum exquisierat. 

[Quod pietatem colendo in mandatis diuinis te libenter exerceas, et in lege Domini meditando iugiter consideres uias eius, epistolarum tuarum uerba  demonstrant, et testantur fortius questiones quibus apostolicam sedem pulsas, ut pulsanti ianuam ueritatis aperiat, et que obscura uidentur sue responsionis uerbis illustret. Sane, per tuas nos duxisti litteras consulendos, cur Psalmista tertie diei nullum psalmum inscripserit, cum ab eo, in laudem operis singulorum, singuli psalmi ceteris sint diebus inscripti.] Nam, in prima Sabbati uicesimum tertium, in secunda quadragesimum septimum, in quarta nonagesimum tertium, in quinta octogesimum, in die ante Sabbatum, scilicet sexta Sabbati, nonagesimum secundum, et in die Sabbati, nonagesimum primum psalmum inscribit; tertia Sabbati penitus pretermissa, in quo latere credis aliquod sacramentum. Puteus altus est, nec sumus sufficientes  ex nobis haurire aquam de fontibus Saluatoris, sed ut postulemus ab eo qui dat omnibus affluenter et non improperat, ut dignetur nobis immeritis reuelare, quod sapientibus hactenus, sicut disposuit illi Pater, abscondit. [Credimus autem, quod, cum tertia dies sit inter cetera commendabilis maxime propter sacrosanctum mysterium Trinitatis, Psalmographus, licet intellexerit super senes, et sicut calamus scribe uelociter scribentis lingua eius, ut tamen mysterium illud ineffabile, imo ineffabilissimum, demonstraret, laudes tertie diei omnino suppressit, malens super hoc prorsus silere quam tenuiter balbutire. Ad quod utique designandum, et Paulus apostolus, cum usque ad tertium celum raptus fuisset, audiuit arcana uerba que  non licuit homini loqui. Tacens uero tantum mysterium, altius quidem extulit et fortius commendauit. Unde preceptum legitur Danieli: Signa librum et claude mysteria, pertransibunt plurimi et multiplex erit scientia . Clausus enim exstitit liber et signata mysteria, donec Leo de tribu Iuda librum aperuit, eiusque signacula soluit. Triplex autem est Trinitas, personarum in Deo, substantiarum in Christo, et specierum in sacramento. In prima, tres sunt persone in una substantia, Pater, Filius, et Spiritus sanctus; quia tres sunt qui testimonium dant in celo, Pater, uerbum, et Spiritus sanctus, et hi tres unum sunt. In secunda, tres substantie in una persona, diuinitas, corpus et anima; nam, sicut  anima rationalis et caro unus est homo, ita Deus et homo unus est Christus. In tertia, tres sunt species in unico sacramento, panis, uinum et aqua; quia nec panis in corpus sine sanguine transit, nec uinum et aqua in sanguinem sine corpore commutantur, cum neutrum sine reliquo esse non possit, sed potius totum in toto, et in toto  totum existat. Tertia igitur ineffabilis, secunda ineffabilior, prima ineffabilissima, ut ita loquamur, existit. Sunt autem comparatione huius ineffabilissime Trinitatis trinitates  cetere diminute.] Unde, licet occulta, certa tamen fuit ratione prouisum, ut, cum tres ternarii sint in nouem ordinibus angelorum in quotidiana prefatione, medio substracto, de singulis sex tamen secundum ordines ponerentur.

Nam Dionysius tres esse angelorum ordines protestatur, ternos in singulis comprehendens, ut similitudo Trinitatis in eis insinuetur impressa. Tres enim superiores, tres inferiores, et medii tres existunt: superiores, seraphim, cherubim, throni; medii, dominationes, principatus et potestates; inferiores, uirtutes, angeli, archangeli, nominantur. De superioribus igitur cherubim, de mediis principatus; de inferioribus archangeli subtrahuntur, quia comparatione Trinitatis eterne, cuius maiestas ibi  precipue commendatur, diminuta quelibet et imperfecta alia trinitas reperitur. Nam, quis in nubibus equabitur Domino, aut quis similis erit Deo inter filios Dei? Sic etenim ibi legitur: Per quem maiestatem tuam laudant angeli, adorant dominationes, tremunt potestates, celi celorumque uirtutes, ac beata Seraphim socia exsultatione concelebrant; throni quippe celorum nomine designantur. Sane, quoddam increate Trinitatis uestigium relucet in omnibus creaturis, uidelicet tam in angelo quam in homine et in mundo. Ad angelum namque dicitur per prophetam: Tu signaculum similitudinis, plenus sapientia, et decore perfectus, in deliciis Dei paradisi fuisti . De homine Scriptura testatur: Fecit Deus hominem ad imaginem et similitudinem  suam . De mundo Apostolus confitetur, quod inuisibilia Dei a creatura mundi per ea que facta sunt intellecta conspiciuntur . Quelibet autem harum trinitatum, siue spiritualis in angelis, siue corporalis in mundo, siue spiritualis et corporalis in homine, similitudinem quamdam diuine Trinitatis ostendit; sed ipsius similitudinis non perficit ueritatem. Fecit enim Deus duas principales creaturas, angelicam et mundanam; sed quarum primam spiritualem condidit, alteram corporalem. Prime similitudinem suam indidit, alteri uero imaginem diuinam impressit; in utraque uero quasi speculum quoddam eterne Trinitatis effulget. Nam in angelica est potentia, scientia et uoluntas, que sic se inuicem amplectuntur,  ut quelibet reliquas comprehendat, cum possit angelis tam scire quam uelle, sciat tam uelle quam posse, uelit tam posse quam scire. In summa quoque et indiuidua Trinitate attribuitur Patri potentia, Filio sapientia, et Spiritui sancto uoluntas; et tres in deitate persone ita sibi coherent adinuicem, ut sint, sicut tenet fides catholica, unus Deus; nam Pater est in Filio et Spiritu sancto; Spiritus sanctus est in Patre et Filio; Filius est in Patre et Spiritu sancto. Iuxta quod in Euangelio ipse dicit: Ego in Patre, et Pater in me est . Similiter etiam in creatura humana siue mundana, quedam relucet quasi summe Trinitatis imago; cum magnus, pulcher, et utilis mundus existat, per magnitudinem conditoris potentiam, per pulchritudinem  sapientiam disponentis, per utilitatem uero beneuolentiam innuens gubernantis, quia, iuxta sententiam Sapientis: A magnitudine speciei et creature cognoscibiliter potest horum uideri Creator. Inter creaturam uero angelicam et mundanam, homo quasi medius est creatus, qui secundum carnem est corporalis cum mundo, cuius imaginem in se gerit, et secundum animam est spiritualis cum angelo, cuius similitudinem representat. Unde, secundum philosophum, dicitur microcosmus, et, secundum Psalmographum, paulo minus ab angelis minoratus. Unde, congrue in Genesi legitur, quod fecit Deus hominem ad imaginem et similitudinem suam.

Preterea, etsi fideles antiqui ante legem aliquam habuerint notitiam Trinitatis, unde Abraham tres  uidisse describitur, et unum legitur adorasse; sub lege uero aliquanto maiorem, unde Isaias seraphim clamantes audiuit unum ad alterum: Sanctus, sanctus, sanctus, Dominus Deus Sabaoth ; firmius tamen mysterium, quod nec nobis etiam est reuelatum ad plenum, nec plene cuiquam reuelabitur in presenti, eis erat, licet non prorsus ualde, tunc occultum, quod pro Patre Filius reuelauit, cum discipulis suis inquit: Ego in Patre, et Pater in me est, et si quid petieritis in nomine meo, hoc faciam, ut glorificetur Pater in Filio. Et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis . Et iterum: Cum autem uenerit Paracletus quem ego mittam uobis  a Patre, Spiritum ueritatis, qui a Patre procedit, ille testimonium perhibebit de me ; illudque presertim: Euntes, docete omnes gentes, baptizantes eos in nomine Patris, et Filii, et Spiritus sancti , et plurima in hunc modum. Reuelabit autem Filius mysterium Trinitatis plenius in futuro, cum electis suis, sicut promittit ipse in Euangelio, manifestauerit semetipsum, cum erunt omnes docibiles Dei, cum uidebimus non per speculum in enigmate, sed facie ad faciem, et sicut cognoscimur cognoscemus. Ad hoc igitur designandum: Locutus est Dominus ad Moysen, dicens: Ego Deus qui apparui Abraham, Isaac et Iacob, in Deo omnipotente, et nomen meum Adonai non indicaui eis . Non enim hoc nomen Adonai primis fuit  Patribus inauditum, sed mysterium trinitatis et unitatis in Deo eis non fuerat, nisi forte tenuiter, indicatum, quod et nomine illo expressius designatur, quod Greci Tetragrammaton dicunt, quia quatuor litteris figuratur I. E. u. E. pro quo Iudei proferunt Adonai. Cum enim dicant ineffabile nomen illud, ipsum proferre non audent, sed aliud proferunt loco eius. Nam hoc nomen Adonai sex litteris scribitur, illud autem quatuor solummodo figuratur I. E. u. E. Licet enim populo Iudeorum multipliciter omnipotentem se Dominus ostendisset, eis tamen non indicauit hoc nomen, donec Moysi, qui gregem inuiauit ad interiora deserti, et in montem Dei Oreb gregis ductor ascendit, pro parte reuelauit mysterium Trinitatis. Est enim hoc nomen I. E. u. E.  tante uirtutis, sicut peritissimi asserunt Hebreorum, quod si distinguatur in tres dictiones, ut sigillatim quelibet proferatur, integritatem sui nominis representet: et sic secunda sumatur a prima, ut tertia quidquid habet a prima recipiat et secunda. Quod, ad exprimendum trinitatis et unitatis mysterium, in subiecta figura potest plenius denotari.  [Figure: [Figura] 2Kb] Per hoc ergo, quod quelibet distinctio habet aliquid commune cum reliquis, et nulla prorsus est ab aliis aliena, quelibet in deitate persona consubstantialis cuilibet alii demonstratur, et per hoc, quod secunda distinctio primam sumit uocalem a prima, et ultima primam recipit a secunda, et secundam mutuat a priore, signatur expressius quod Filius a Patre gignitur, et Spiritus sanctus progreditur ab utroque. Preterea, cum quelibet distinctio per se nomen unicum representet, integrum tamen unum nomen non diuersa figurant. Nam et in Trinitate persona quelibet et dicitur et Deus est, non tamen tres colimus  deos, sed unum potius adoramus, non confundentes personas neque substantiam separantes. Rursus, in hoc nomine sunt tres littere, sed media geminatur, quia in Deo sunt tres persone, sed media, id est Filius, geminum habet relationis respectum, quoniam ipse est ab alio et alius ab eo est. Quia ergo, priusquam uetus  Moyses, rex et legifer noster, ueniret in carnem, et fieret obediens Patri usque ad mortem, occultum erat mysterium Trinitatis, cum nondum uelum templi scissum esset a summo usque deorsum, neque lapis reuolutus ab ostio monumenti, non est mirum si Psalmographus non expressit, quod etiam tempore suo semiplene fuerat indicatum. Ad hoc etiam innuendum, magi Pharaonis in tertio signo, imo uerius in signo tertie plage, defecisse leguntur. Tria namque signa fecerunt que fecerat Moyses, primum, quando uirgas uerterunt in colubros; secundum, quando aquam mutauerunt in sanguinem; tertium, quando ranas adduxerunt super terram Aegypti. Sed primum signum plaga non fuit, et tertie plage signum facere nequiuerunt, ut puluerem in scinifes transformarent, dicentes ad Pharaonem: Digitus Dei est hic .

Naturales quippe philosophi ductu rationis peruenerunt ad notitiam Patris et Filii, quos ipsi togaton et noym  appellabant, sed ad cognitionem tertie persone uidelicet Spiritus sancti minime peruenerunt, qui digitus Dei dicitur. Iuxta quod in Euangelio  ueritas manifestat: Si ego in digito Dei eiicio demonia, filii uestri in quo eiiciunt?  Unde, pro digito alius euangelista dicit in Spiritu. Illi Dei digitum nominabant quem ignorabant; ideoque tertie plage signum facere non ualebant. [Quisquis igitur ad notitiam indiuidue Trinitatis sine predicatione uel lectione peruenit, hanc ei non humana ratio sed diuina inspiratio reuelauit, ut ei, qui perhibetur dixisse: »Prima monas secundam monadem genuit; prima et secunda suum in se reflectunt ardorem.« Unde, cum Petrus dixisset: Tu es Christus Filius Dei uiui, audire promeruit: Beatus es, Simon Bariona, quia caro et sanguis non reuelauit tibi, sed Pater meus qui in celis est . Denique, per septem primitiuos dies septem precipua  tempora designantur, patriarcharum uidelicet, iudicum, regum, apostolorum, martyrum, confessorum et uirginum; quorum assignationem ad presens omittimus, ne potius librum texere quam epistolam scribere uideamus. Unde, quia tertio loco tempus regum occurrit, idcirco Dauid, a quo tempus regum incepit, tertie diei laudes omnino subticuit, nullum ei psalmum inscribens, ne laus in eius ore sordesceret, si forte se ipsum in tertia Sabbati commendaret, malens aliena quam propria lingua laudari.

Secundo quesisti, cum orationes quedam ad totam Trinitatem communiter, quedam ad Patrem, quedam ad Filium dirigantur specialiter, cur nulla singulariter ad personam sancti Spiritus referatur,  cum in hymnis, siue metricis siue rhythmicis, quibus Ecclesia utitur, sepius inuocetur!] Ad hoc igitur respondemus, quod ideo ad Spiritum sanctum collecta non dirigitur specialis, quia peccatum in Spiritum sanctum est peccatum illud ad mortem, de quo Ioannes apostolus protestatur: Est peccatum ad mortem, quod pro eo dico, ne quis oret, quoniam peccatum in Spiritum sanctum non remittitur in hoc seculo neque etiam in futuro, iuxta testimonium ueritatis. Patri namque appropriatur potentia, tanquam principio; Filio sapientia, tanquam uerbo; Spiritui sancto benignitas, tanquam dono; uel Patri potentia, ne tanquam senex impotens uideretur; Filio sapientia, ne tanquam puer putaretur insipiens; Spiritui sancto benignitas, ne tanquam inflatus crederetur malignus. Unde, qui peccat per fragilitatem uel impotentiam, peccat in Patrem; qui delinquit per simplicitatem uel ignorantiam, delinquit in Filium; qui uero blasphemat per malignitatem uel inuidentiam, in Spiritum sanctum blasphemat. Ideoque peccatum in Patrem et Filium, dicitur remissibile, quia fragilitas uel simplicitas quamdam excusationem pretendit. Peccatum autem in Spiritum sanctum irremissibile dicitur, quia malignitas omnimodam accusationem inducit. Quia ergo Patris potentiam nichil effugit, et Filii sapientiam nichil latet, oportuit in collectis Patri et Filio supplicari.

uerum, quoniam, secundum Apostolum, Spiritus  sancti benignitas inenarrabilibus semper pro nobis gemitibus postulat, faciens nos inenarrabilibus gemitibus postulare, ad distinguendas appropriationes melius in personis diuinis, necesse non fuit ad Spiritum sanctum propriam dictare Collectam, quanquam tamen in hymnis, sicut ad Patrem et Filium sic ad Spiritum sanctum frequenter oratio dirigatur, quoniam hymnus non ad supplicandum sed iubilandum principaliter est inuentus; Collecta uero, non ad iubilandum sed ad supplicandum est specialiter instituta. Quemadmodum in officio misse Antiphona, que cantatur ad Introitum, desiderium antiquorum de aduentu Christi designat, non semper intellectu littere sed iubilo cantilene: nam, sicut ingressus pontificis ad altare significat aduentum Redemptoris  in mundum, sic missalis Introitus illorum exprimit desiderium, de quibus Dominus inquit apostolis: Multi reges et prophete uoluerunt uidere que uos uidetis, et non uiderunt; et audire que uos auditis, et non audierunt . Ex eorum ergo persona cantatur Introitus, per quos Christus intrauit in mundum, iuxta quod inquit Apostolus: Et cum introducit primogenitum in orbem terre, dicit: Et adorent eum omnes angeli Dei . uel [ob hoc ad Spiritum sanctum Collecta non dirigitur specialis, quoniam antiquitus in Ecclesia primitiua omnes ad solum Patrem Collecte fiebant, propter auctoritatem principii, quam Christus in Euangelio ei totam attribuit, a quo et Filius ipse nascitur, et Spiritus sanctus procedit: Qui credit, inquit, in me, non credit  in me, sed in eum qui misit me . Item: Mea doctrina non est mea, sed eius qui misit me , quia ego ex me ipso non sum locutus, sed qui misit me Pater, ipse mandatum dedit mihi, quid dicam, aut quid loquar . Et iterum: uerba que ego loquor uobis a me ipso non loquor; Pater enim in me manens ipse facit opera . Solus enim Pater est innascibilis et ingenitus, quoniam ipse solus a nullo est, et omnia sunt ab ipso, siue per generationem ut Filius, siue per processionem ut Spiritus sanctus, siue per creationem, ut mundus. Hoc ipsum in Prefationibus usque hodie obseruatur, que ad solum Patrem uniuersaliter referuntur. Quia uero quidam heretici dogmatizare  ceperunt quod Christus non est uerus Deus, sed purus homo, inter alias sui erroris causas, hanc etiam assignantes, quod Collecte non fiebant ad Filium, sicut fiebant ad Patrem, quasi Filius non esset Deus sicut est Pater: ideo, ad confutandam huius peruersitatem erroris, Ecclesia prudenter instituit, ut sicut ad Patrem sic et ad Filium dirigerentur Collecte, ad maiorem deitatis expressionem, talem conclusionis formam adiungentes: Qui cum Patre et Spiritu sancto uiuis et regnas, Deus, per omnia secula seculorum; et etiam hanc ipsam conclusionis formam ad ceteras collectas extendit, ut in ceteris quoque collectis eadem Patris et Filii deitas demonstretur. uerum, quia fuerunt et alii quidam heretici,  qui Spiritum sanctum Deum non esse dixerunt, sed errauerunt, idcirco in hymnis, et litaniis, sicut ad Patrem et Filium, sic et ad Spiritum sanctum Ecclesia postmodum proprias et speciales orationes instituit, antiqua et consueta in Collectis forma seruata. Inueniuntur autem et alie quedam orationes ad Spiritum sanctum directe, sed non authentice reputantur, nec Ecclesia utitur illis in nocturnis officiis uel diurnis.] Ecce, fraternitati tue communicauimus ex caritate quod sentimus, monentes, ut si minus sufficienter respondimus, nostre imperfectioni ac assiduis occupationibus imputes, quibus cum Martha iugiter occupamur, sic Lie lippitudini dediti, ut raro possimus Rachelis attingere uenustatem.

 Datum Anagnie, XI Kal. Ianuarii.



CXCIu  . REGI ANGLORUM. Ut obseruet concordiam initam cum uxore fratris sui, predefuncti regis, super dote sua, quia fere mendicabat. 

Quanto personam tuam feruentiori caritate diligimus, tanto maiori dolore turbamur, quoties ea de regia serenitate nos audire contingit, que tuam famam obnubilant apud homines, et conscientiam maculant apud Deum. Inter cetera siquidem, quod dolentes referimus, nostris est auribus intimatum, quod, cum olim, inclyte recordationis rege, Ricardo, fratre tuo, uiam uniuerse carnis ingresso, carissima  in Christo filia, B., quondam regina Anglorum, relicta eius, super dote, ac medietate mobilium, que ipsam de iure ac consuetudine contingebant, nostras litteras impetrasset, tu de his amicabilem compositionem iniisti cum ea, ita tamen, quod, si tu uel tui heredes ipsam inuiolabiliter non seruarent, eidem regine ad dotem et alia repetenda liber pateret regressus: quam postmodum compositionem obtinuisti apostolico munimine roborari; sed tamen illibatam noluisti eamdem, prout regiam decuit magnitudinem, custodire, iniuriosius existens prefate regine multipliciter et molestus. Unde, cum memorata regina, subtractis sibi redditibus a te in ipsa compositione concessis, de quibus sustentari ualeat non haberet, coacta est egredi terram  tuam, et apud nobilem mulierem, B. comitissam Trecensem, sororem suam, quasi abiecta et paupercula mendicare, in quo et Deum grauiter offendisse uideris, et apud homines infamiam incurrisse, cum non deberes esse uiduarum oppressor, sed merentium consolator. Quocirca, serenitatem tuam rogamus attente et monemus, et in remissionem tibi tuorum iniungimus peccatorum, quatenus, diuine pietatis intuitu, et nostrarum precum obtentu, sepedicte regine oblata restituas uniuersa, eidem super his taliter satisfaciens, quod maiestatem diuinam, quam per hec grauiter offendisti, ualeas complacare, ac laudem et gloriam in conspectu hominum promereri. Alioquin, quia uiduis et orphanis  specialiter sumus in sua iustitia debitores, tue saluti potius consulentes, dilectis filiis . . . . Casemarii . . . . . . maioris monasterii Turonensis, et . . . . de uersun  , Bituricensis dieceseon, abbatibus, dedimus in mandatis, ut ipsi te ad restitutionem omnium ablatorum, et ad iustitiam super dote, medietate mobilium, damnis aliis et iniuriis irrogatis, coram eis plenariam exhibendam, monitione premissa, per districtionem ecclesiasticam, appellatione remota, compellant.

Datum Anagnie, II Non. Ianuarii, anno sexto.



CXCu. . . . PRIORI SANCTAE MARIAE NOuAE MONTIS-PILOSI. Ut se pontificis conspectui representet, ad rationes cleri et populi audiendas. 


Sicut dilecti filii, clerus et populus Montis-pilosi, nobis intimare curarunt, ex sententia illa, quam felicis memorie Cel. papa, predecessor noster, protulit contra eos, non modicum reputant se grauatos, pro eo quod cause meritum ipsis non fuit plenarie patefactum; quare nobis humiliter supplicarunt, ut eis super hoc dignaremur paterna sollicitudine prouidere. Licet autem contra latam a dicto predecessore nostro sententiam non sit aliquid temere presumendum, quia tamen iustum clamorem eorum nec debemus nec uolumus obaudire, discretioni tue per apostolica scripta mandamus, quatenus, infra mensem, per te uel sufficientem responsalem, nostro te conspectui representes, ut te uel  tuo responsali presente, rationes illas proponant, quibus intendant nos ad restituendam eis audientiam inclinare. Nos enim, auctore Deo, ueritate cognita, procedemus, sicut de prouido fuerit consilio procedendum.

Datum Anagnie, III Non. Ianuarii.



CXCuI. . . . . QUINQUECCLESIENSI EPISCOPO. Ut fame sue attentius consulat. 

Licet multoties ab illo crimine detestabili contra te nobis proposito, quod inficiaris omnino fuisse commissum, auerterimus aures nostras, et negauerimus sepe committere inquisitionem ipsius, presertim  cum talia de fraternitate tua nullatenus crederemus et adhuc etiam non credamus, cum tamen huiusmodi delatio non cessaret et pulsaret nostrum auditorium importune, tandem officii nostri debitum non potuimus denegare, cum, secundum Apostolum, facti simus sapientibus et insipientibus debitores; et, in quibus cum honestate nostra potuimus, tibi parcentes, uenerabili fratri nostro . . . Geuriensi episcopo , super illo crimine  inquisitionem secreto mandauimus faciendam, per quod famam tuam purgari uolumus, ut obloquentium iniqua peruersitas confusa maneret. Cum igitur uenerabiles fratres nostri, C. Agriem. B. Watien. H. uaren. K. uespermien. et I. Histrien. episcopi, ac multi alii Ecclesiarum prelati, et idem etiam Geurien. te super his apud nos studuerint excusare, ac tuam satis de honestate morum et aliis commendare personam, fraternitatem tuam monemus attentius et exhortamur, quatenus ita nomen huiusmodi criminis delere procures, et talem te studeas exhibere, quod precedens delatio friuola uideatur, et fama tui nominis oblocutionis inique labe detersa, clarior in laudem assurgat, et mendaces appareant, qui se fingebant in fraude ueraces.

 Datum Anagnie, III Id. Ianuarii.



CXCuII. ABBATI DE PRATEA  PRIORIBUS EXOLDUNENSI, ET NUNDRIACENSI, BITURICENSIS DIeCESEOS. Ut W. de Securo ab episcopo et decano Claromontensibus in canonicum et fratrem recipi faciant. 

Benignitate apostolice sedis inducti, que consueuit indigentibus prouidere . . . episcopo  , et capitulo Claromontensibus dedimus in mandatis, ut prebendam, quam dilectus filius, A . . . Parisiensis canonicus, in eorum habebat Ecclesia, ad liberam resignationem ipsius, dilecto filio, W. de Securo, tunc diacono, nunc uero presbytero, de cuius idoneitate  testimonium multorum accepimus, sine difficultate conferrent.

Mandauimus insuper uenerabili fratri nostro . . . archiepiscopo  , et dilecto filio . . . . decano, Bituricensibus, ut, si mandatum nostrum nollent exsecutioni mandare, ipsi mandatum nostrum super hoc, nullius contradictione uel appellatione obstante, exsequi non tardarent, contradictores per censuram ecclesiasticam compescendo. uerum, cum idem episcopus et capitulum, per ipsum archiepiscopum et decanum sepius requisiti, ad liberam resignationem ipsius A., sicut ex litteris eorum accepimus, nec prebendam eidem W. conferre, nec in illorum comparere presentia, uel rationabilem causam uellent ostendere contra illum,  tandem ipsi eumdem presbyterum auctoritate nostra de ipsa prebenda inuestire curarunt, ipsis episcopo et capitulo iniungentes, ut eum in canonicum et fratrem reciperent, et fraterna caritate tractarent. Sane, cum episcopus et capitulum mandato nostro contumaciter nimis, quod eos non decebat, resisterent, ipsi archiepiscopus et decanus Claromontensem ecclesiam, et alias ecclesias ad capitulum spiritualiter pertinentes, de prudentium uirorum  consilio, ecclesiastico interdicto supponere curauerunt. Ipsi uero in maiori ecclesia, uilipensa sententia interdicti, diuina postmodum officia celebrarunt. Cum igitur animaduertendum sit in eos qui mandatis apostolicis contumaces existunt, discretioni uestre per apostolica scripta mandamus atque precipimus, quatenus inquiratis de premissis diligentius ueritatem, et, si prefatos episcopum et capitulum temere uenisse constiterit contra sententiam interdicti, atque in interdicta ecclesia celebrasse, ipsum episcopum a pontificali officio, et capitulum ab omni officio et beneficio suspendatis, et faciatis tandiu manere suspensos, donec idem episcopus in persona propria, uel saltem per idoneum responsalem et capitulum per quatuor aut tres de  suis nomine uniuersitatis ad presentiam nostram accedant, de tanto satisfacturi nobis excessu, et prefatum presbyterum nichilominus recipiant in canonicum et in fratrem, et debita caritate pertractent. Testes autem, etc. Nullis litteris, etc. Quod si non omnes, etc., duo uestrum, etc.

Datum Anagnie, Non. Ianuarii, anno sexto  .



CXCuIII. . . . . . LUNDENSI ARCHIEPISCOPO. Ut clerum ad castitatem inducat. 

Ad nostram noueris audientiam peruenisse, quod, cum detestabile fornicationis uitium persequaris, et munditiam ministris altaris indicas, si multi ad  exhortationem et correctionem tuam a uolutabro luti surrexerint, et proposuerint in castitate corporis et puritate cordis Domino deseruire, quidam tamen in sordibus suis sordescunt adhuc, et redeunt ad uomitum suum, plures etiam cathedralium ecclesiarum canonici publice tenent in suis domibus concubinas, et quasi affectum eis exhibent coniugalem. uolentes igitur, quantum in nobis fuerit, adhibere remedium huic morbo, fraternitati tue per apostolica scripta mandamus atque precipimus, quatenus tam canonicos ipsos quam alios clericos in tua prouincia constitutos, si tamen eorum episcopos super hoc inueneris negligentes, ut focarias quas publice tenent abiiciant, monitione premissa, per suspensionem, et priuationem, si necesse fuerit,  beneficiorum suorum, appellatione remota, compellas. Ad recipiendas autem huiusmodi mulieres, patres, fratres et consanguineos moneas diligentius et inducas, et cogas etiam, prout uideris expedire.

Datum Anagnie, XuI Kal. Ianuarii.



CXCIX. EIDEM. De penitentia clerico falso accusato iniungenda. 

Ex parte tua fuit propositum coram nobis, quod clericus quidam ad regios se transtulit inimicos, et  eis si qua de secretis regiis nouerat reuelauit. Cumque fuisset sepe prohibitus ne rediret ad regem, quia prohibitioni non detulit, sed impudenter familiarium eius conspectui se ingessit, captus fuit, et a ministris regis sicut eius exigebat iniquitas uerberatus. Quia queris igitur, utrum uerberatores ipsius in canonem incidant sententie promulgate, quod inciderint respondemus. Ceterum quia, ut meritoria sit, spontanea debet esse penitentia, non coacta, non credimus clericum illum inuitum ad penitentiam compellendum, qui falso accusatus de crimine, ac conuictus secundum terre consuetudinem pecunialiter satisfacit.

Datum Anagnie, XuI Kal. Ianuarii.



CC. DECANO  , ET CAPITULO REMENSI. Repulsa Ioannis, Beluacensis episcopi, in archiepiscopum Remensem electione, precipit ut ad alteram electionem absque mora procedant. 


Post obitum bone memorie W . . . Remensis archiepiscopi, statuta die de pastoris substitutione tractantes, cum nequiuissetis unanimiter conuenire, tu, fili decane, et alii, numero plures et dignitate maiores, in postulatione uenerabilis fratris nostri Ioannis, Beluacensis episcopi, concordastis. Sed Theobaldus de Pertico, maior archidiaconus, et quidam alii, noluerunt in postulatione huiusmodi consentire. Unde, cum fuisset utrinque ad sedem apostolicam  appellatum, et prius coram nobis, ac postmodum coram delegatis iudicibus aliquandiu litigatum fuisset, tandem ab illis ad nos fuit eadem causa remissa. Nos igitur, plenam uobis et parti alteri audientiam concedentes, intelleximus diligenter quacunque proponere uoluistis, et tandem rationibus, attestationibus et confessionibus utriusque partis auditis, quia constitit euidenter, quod post appellationem ad nos legitime interpositam, per impetuosam presumptionem ex indiscreto zelo ad predictam postulationem fuit inordinate processum, de communi fratrum nostrorum consilio postulationem ipsam, exigente iustitia, duximus repellendam. Ne uero Ecclesia uestra diutius remaneat uiduata pastore, uniuersitati uestre per apostolica scripta  mandamus, quatenus, infra mensem post susceptionem litterarum nostrarum, conuenientes in unum, inuocata Spiritus sancti gratia, personam idoneam eligatis uobis canonice in pastorem, et faciatis per suffraganeos Remensis Ecclesie, quantocius fieri poterit, opportune in pontificem consecrari. Requirat autem a uobis Altissimus in examine districti iudicii, nisi, humano fauore ac mundano timore postpositis, personam in spiritualibus et temporalibus secundum conscientiam uestram idoneam eidem Ecclesie preficere satagatis. Quod si forte mandatum nostrum neglexeritis adimplere, noueritis  nos uenerabili fratri nostro . . . episcopo Autissiodorensi, et dilectis filiis . . . abbati de Persenia, et magistro R. de Corson, canonico Nouiomensi, per scripta nostra mandasse, ut ipsi, auctoritate nostra suffulti, omni contradictione uel appellatione cessante, Deum habentes pre oculis, personam idoneam, que tanto congruat oneri et honori, in pontificem uobis assignent, eum per suffraganeos Remensis Ecclesie consecrari iuxta quod premissum est facientes, et contradictores, si qui fuerint, uel rebelles, monitione premissa, per censuram ecclesiasticam, appellatione remota, compescant.

Datum Anagnie, Iu Id. Ianuarii, pontificatus nostri anno sexto.

Scriptum est illis super hoc.



CCI. NOBILI uIRO, DUCI AUSTRIAE. Confirmatio sententie, quod non teneatur matrimonium contrahere iuramento promissum cum filia ducis Bohemie, quia conditio adimpleta non fuerat. 


Ex parte tua fuit propositum coram nobis, quod olim . . . filiam nobilis uiri . . . ducis Bohemie, sub conditione desponsans, firmiter promisisti, imo etiam iuramento firmasti, quod eam duceres in uxorem, dummodo matrem eius a se nullatenus separaret. uerum, cum dux ipse matrem eius a se penitus separasset, contrahere cum filia noluisti, sed, duce ipso a iuramento quod prestiterat absoluto,  ab eo quoque fuisti a iuramento quod ipsi prestiteras absolutus. Cumque postmodum, ad petitionem tuam, inquisitionem horum uenerabili fratri nostro . . . Salzburgensi archiepiscopo, duxerimus committendam, ut statueret quod crederet expedire, ipse, cognita plenius ueritate, te denuntiauit ad copulam huiusmodi non teneri. Nos igitur, denuntiationem ipsam, sicut inquisita et cognita ueritate rationabiliter facta est, ratam haberi uolumus et mandamus, et ne quis ueniat contra eam, auctoritate apostolica prohibemus.

Datum Anagnie, uII Id. Ianuarii.



CCII. ARCHIDIACONO uICENTINO. Ipsum in archidiaconatu confirmat. 


Cum olim questio, que inter te ex una parte, ac dilectos filios . . . archipresbyterum et canonicos ecclesie uicentine ex altera, super archidiaconatu eiusdem ecclesie uertebatur, bone memorie  . Feltrensi episcopo, commissa fuisset a nobis, et idem episcopus, utriusque partis rationibus intellectis, archidiaconatum ipsum cum stallo chori tibi per sententiam adiudicare curasset, eos excommunicationi subiiciens, qui te super hoc presumerent de cetero molestare, ac postmodum utriusque partis procuratoribus in nostra presentia constitutis,  coram dilecto filio, O . . . subdiacono et capellano nostro, quem eis deputauimus auditorem, ab eis fuisset aliquandiu litigatum, de assensu procuratorum ipsorum, dilectis filiis, magistro R. Tropen. decano, et uiuiano ueronensi, et Walperto Taruisino, canonicis, qui tunc Bononie morabantur, causam ipsam duximus committendam, mandantes eisdem, ut iuxta priorum commissionem tenorem preuia ratione procedere, sublato appellationis obstaculo, procurarent, ita, quod dictus decanus cum altero eorum id exsequi non omitteret, si non posset cum eis tertius interesse. Cumque ab ipsis decano et uiuiano, pro parte tua receptus testibus, fuisset in causa processum, et cum ipsis attestationibus et aliis instrumentis ad causam facientibus, tam tuus  quam ipsorum canonicorum procurator ad nostram presentiam iterum accessissent. Nos eis dilectum filium, B.  , tituli Sancte Susanne presbyterum cardinalem, concessimus auditorem, coram quo tuus asseruit procurator, quod, cum dicti iudices uellent iuxta mandatum nostrum in cause cognitione procedere, et canonici uicentini, uocati ab eis, uenire Bononiam recusarent, uiarum pericula pretendentes, idem iudices, tum ad eorum malitiam conuincendam, tum ut melius possent de negotii cognoscere ueritate, uicentiam accesserunt, et canonicis ipsis malitiose obiicientibus, quod causa ipsa non debebat, nisi Bononie ubi fuerat commissa, tractari, eorum cognita malitia, et eisdem per contumaciam se absentantibus, de consilio prudentium et peritorum  in iure procedentes in causam, allegationibus et rationibus tuis plenius intellectis, inspectis etiam instrumentis et dictis testium qui ex parte tua producti fuerunt, te iudicarunt iuxta sententiam predicti Feltrensis episcopi, in ipsius archidiaconatus possessione tuendum, precipientes auctoritate nostra, sub pena excommunicationis, ne super possessione archidiaconatus, intra ciuitatem uicentinam uel extra, tibi aliqua molestatio inferretur.

Procurator uero canonicorum ad predicta respondit, quod, cum predicti iudices deliberatorias inducias canonicis denegarent, ab eis quinquaginta librarum pignora postulantes, nec ipsi canonici possent apostolici copiam habere rescripti, quam  instantius postulabant, ut deliberarent utrum uellent contendere uel cedere questionem, propter hoc sentientes se pregrauari, sedem apostolicam appellarunt, et, dictum uiuianum recusantes tanquam suspectum, inter eum et te consanguinitatem esse parati fuerunt incontinenti probare; sed, licet prefatus Walpertus admiserit appellationem eorum, reliqui duo, spreta appellatione, nichilominus ad ferendam sententiam processerunt, a qua fuit ex parte canonicorum iterum appellatum. Cum igitur predictus cardinalis hoc coram nobis fideliter recitasset, quoniam per ipsas attestationes nobis constitit euidenter, quod ab episcopis uicentinis archidiaconatus  ipse sine reclamatione canonicorum continuo duobus archidiaconis, antequam tibi, fuerat assignatus, et quia canonici predictum iudicem recusare uel postulare rescripti copiam minime debuerunt, cum causa predictis iudicibus delegata fuisset de utriusque partis procuratorum assensu, et ab eisdem rescriptum esset communiter impetratum, nec deliberatorias inducias petere, cum apud sedem apostolicam per procuratores utriusque partis lis contestata fuisset, predictum archidiaconatum non obstantibus huiusmodi friuolis exceptionibus, tibi per diffinitiuam sententiam adiudicare curauimus, canonicis uicentinis contra te super eodem archidiaconatu, stallo etiam archidiacono deputato, et aliis pertinentiis suis perpetuum silentium imponentes,  reseruata tamen eis questione proprietatis super collatione archidiaconatus ipsius, si forte super ea contendere uoluerint aduersus episcopum uicentinum  , cum res inter alios acta non debeat aliis preiudicium generare.

Datum Anagnie, III Non. Ianuarii.

Scriptum est uenerabilibus fratribus . . . . ueronensi, sancte Romane Ecclesie cardinali  , et . . . . . Feltrensi  , et Bellunensi  episcopis, ut predictam sententiam obseruari, et ipsum F. faciant archidiaconatum ipsum, stallum etiam in choro archidiacono deputatum, cum omnibus aliis pertinentiis suis per censuram ecclesiasticam, appellatione remota, pacifice possidere.

Datum, ut supra.



CCIII. . . . . OXOMENSI . . . . BURGENSI ET . . . . ZAMORENSI EPISCOPIS. Accusationem contra episcopum Astoricensem intentatam ipsis committit. 


ueniens ad apostolicam sedem dilectus filius, D. Astoricensis canonicus, contra uenerabilem fratrem nostrum, L. Astoricensem episcopum, enormia multa proposuit coram nobis, super quibus eum intendit criminaliter accusare, uidelicet quod, suo adhuc predecessore uiuente, ac a sede sua uiolenter eiecto, et episcopatu etiam spoliato, locum eius per ambitionem temerarius usurpauit, quodque sit periurii crimine, ac Simoniaca prauitate pollutus, duos insuper  homicidas promouerit, unum in archidiaconum et alterum non legitime natum ad officium diaconatus assumens. Preterea, quod super homicidio publica laboret infamia, uidelicet quod magistrum Michelem, legum doctorem, interfici fecerit, ueneni maleficio procurato. Econtra uero, dilecti filii, F. Ioannes archidiaconus et P. canonicus, Astoricenses, excipiendo pro episcopo, responderunt predictum  D. periurium incurrisse, et prorupisse ad accusationem episcopi nulla commonitione premissa. Proposuerunt etiam ipsum laicum esse, indisciplinatum, percussorem, rixatorem et clericalis honestatis expertem, conspiratorem, infamia sodomitici criminis denotatum, asserentes illum in hoc nefando uitio deprehensum, et eumdem Rome homicidium incurrisse. Quia uero enormitates huiusmodi non debent sub dissimulatione transire, causam ipsam de consensu predicti D. et procuratorum episcopi memorati, uestro duximus examini committendam, per apostolica uobis scripta mandantes, quatenus, partibus ad locum idoneum conuocatis, audiatis que duxerint proponenda, et, nisi prefatus D. per exceptionem legitimam possit ab accusatione  repelli, causam ipsam, appellatione remota, usque ad diffinitionis calculum diligenter examinare curetis, ipsamque sufficienter instructam ad nostram presentiam transmittatis, prefigentes partibus terminum competentem, quo ueniant quod iustitia dictauerit recepture, ad quem si qua forte uenire neglexerit, nos quantum de iure poterimus nichilominus procedemus. Nullis litteris obstantibus, preter assensum partium . . . . quod si non omnes . . . . duo uestrum, etc.

Datum Anagnie II Id. Ianuarii.



CCIu. . . . . ABBATI  , ET CONuENTUI S. ALBANI. Ut ecclesiam quamdam, ad soluenda defuncti possessoris, crucesignati, debita, recipiant 


Graue gerimus et molestum, quod occasione quarumdam litterarum a nobis ueritate tacita obtentarum, ecclesiam quam bone memorie Rog. de S. Edmundo tenebat a uobis, post obitum eius alii concessistis, contempto mandato apostolice sedis, ac statuto quod super quibusdam debitis de beneficiis eius soluendis, secundum eius indulgentiam factam crucesignatis in Anglia, solemniter emanarat; cum, etsi eadem ecclesia fuisset interim alii conferenda, potius ei reddi debuerit, quem, antequam predictus Ro. eam per fauorem regium accepisset, ad ipsam, sicut accepimus, canonice presentastis, iure sibi ex sola presentatione uestra in  eadem ecclesia secundum canones acquisito, quia ius patronatus pinguius a clericis quam a laicis possidetur. Quocirca, deuotioni uestre per apostolica scripta mandamus et districte precipimus, quatenus eamdem ecclesiam, omni contradictione, appellatione et excusatione cessantibus, nostra freti auctoritate, ad manus uestras accipere studeatis, remoto ab ea quolibet detentore, prouentus ipsius  fideliter colligentes, ut ad mandatum nostrum in solutionem pecunie conuertantur, pro qua eos, de nostra indulgentia speciali, preter communem indulgentiam concessam a predecessoribus nostris crucesignatis, prefatus R. usque ad triennium obligauit; nullis litteris obstantibus a sede apostolica impetratis, cum hoc mandatum a nobis de conscientia certa procedat. Unde, si forte super eadem ecclesia sunt a nobis exsecutores obtenti, exsecutiones eorum firmitatem nolumus obtinere, cum secundum constitutiones ecclesiasticas et ciuiles, mendax precator carere debeat impetratis. Si uero mandatum nostrum timore uel gratia, quod non credimus, neglexeritis adimplere, in caput uestrum procul dubio redundabit, cum contradictores, si qui  fuerint, cercendi potestatem uobis plenariam, appellatione postposita, concedamus.

Datum Anagnie, XuIII Kal. Februarii.



CCu. MAGISTRO MARTINO, CLERICO S. CRUCIS COLIMBRIENSIS. Recipit eum sub protectione. 

Iustis petentium, etc., usque annuentes, personam tuam cum omnibus, etc., in modum protectionis, usque suscipimus. Specialiter autem beneficium quod habes ab ecclesia Sancte Crucis Colimbriensis, sicut illud iuste possides et quiete, deuotioni tue auctoritate apostolica confirmamus, etc. Nulli ergo, etc.

Datum Anagnie, IX Kal. Februarii.



CCuI  . NOBILIBUS uIRIS, MANUELI, IACOBO, ODONI, CENSIO, ET DEODATO, FRAIAPANIS. Controuersias inter ipsos et Terracinenses dirimit. 


Cum Trauersam per Romanam Ecclesiam teneretis, Terracinensis populus uobis eam subripere curauerunt. Quod, postquam ad notitiam nostram peruenit, ad eos dilectum filium, P. Saxonis, subdiaconum et capellanum nostrum, direximus, eis firmiter inhibentes, ne ipsam presumerent aliquatenus demoliri, qui mandato nostro acquiescere penitus noluerunt. uerum Nos, cum eis agentes benignius, dilectum filium, Hug. tituli Sancti Martini presbyterum cardinalem, ad eos duximus dirigendum,  monentes ipsos per eum, et firmiter iniungentes, ut quod impetuose fecerant, consultius emendarent. Sed ipsi, mandata nostra et monita cardinalis predicti, sicut eos non decuit, contemnentes, id efficere non curarunt. Nos autem, in bono uolentes uincere malum, per litteras nostras eis dedimus in mandatis, ut saltem uobis sub examine nostro iustitiam exhiberent. Quod, cum facere nollent, quasdam excusationes friuolas pretendendo, Nos eorum contumaciam attendentes, consules Terracinenses, consiliarios et principales fautores eorum, uinculo excommunicationis astrinximus, et populum diffidauimus  uniuersum, mandantes uniuersis fidelibus nostris per Campaniam et Maritimam constitutis, ut uobis ad debellandos Terracinenses consilium et auxilium exhiberent. Cumque postmodum per uos et alios fideles nostros offensi fuissent, et incepisset illis uexatio tribuere intellectum, nobis et Ecclesie Romane iuramenta fidelitatis humiliter prestiterunt, sub debito iuramenti firmiter promittentes, quod uobis in presentia nostra iustitie plenitudinem exhiberent. Cum autem postmodum, ad terminum quem uobis et eis prefiximus, tam uos quam syndicus Terracinensis, cum quibusdam de maioribus ciuitatis, in nostra et fratrum nostrorum essetis presentia constituti, restitutionem Trauerse cum instantia petebatis, et de illatis damnis et irrogatis  iniuriis satisfactionem uobis congruam exhiberi.

Ceterum, syndicus Terracinensis per aduocatum suum econtrario respondebat, quod uos et progenitores uestri per ipsam Trauersam Terracinensibus multas et magnas iniurias et iacturas, grandia et enormia grauamina et opprobria intulistis; unde, licitum eis erat occupare Trauersam, que totius erat iniquitatis fomentum, ad declinandum periculum quod aliter non poterant euitare, postulans restitutionem sibi fieri captiuorum, postquam de facienda iustitia nostro iurauerant parere mandato. Preterea, cum per progenitores uestros iuramenta fidelitatis, quibus tenebantur sedi apostolice, ad quam specialiter spectabat dominium Terracine,  coacti fuerint abiurare, et uobis et ipsis contra omnes homines fidelitatis facere iuramentum, cum illis qui dominis suis fidem non seruant fides non sit aliquatenus seruanda, licuerat eis dominationem uestram abiicere, et ad ecclesie dominium, ad quam dignoscitur spectare proprietas, cum omni, qua possent, celeritate redire. Adiiciebat etiam idem syndicus, quod, si forte super his que fecerant nostram indignationem incurrerant, uel offensam, parati erant satisfacere nobis pro nostre beneplacito uoluntatis. Asserebat insuper, quod, cum de progenitoribus uestris predecessoribus nostris sepius conquesti fuissent, et illata eis grauamina et iniurias intimassent, quidam ex eis indulserunt eisdem,  ut, si possent, Trauersam ad uitanda huiusmodi pericula occuparent. uos autem, per aduocatum uestrum hec omnia negabatis, asserentes quod si etiam probata fuissent, de iure non possent restitutionis beneficium impedire, multis super hoc rationibus et legibus allegatis, presertim, cum maiores ab illis pertulissetis iniurias, quam illi a uobis perpessi fuissent. Cum ab utraque partium fuisset coram nobis aliquandiu disceptatum, nos, auditis utriusque partis rationibus et plenius intellectis, de fratrum nostrorum consilio sententiando decreuimus, faciendam uobis restitutionem Trauerse cum satisfactione  damnorum, ita ut restaurantes eamdem, ipsam nobis tenendam assignent, donec, de illatis damnis et iniuriis irrogatis hinc et inde plenarie cognoscentes, questiones ipsas, mediante iustitia et amicabili concordia, terminemus, utrique parti securitatem, et pacem omnimodam prouidendo, uobis nichilominus iniungentes, ut captiuos eorum in nostris manibus resignetis, et ipsi nequaquam impediant, quominus utamini iustitiis consuetis, sicut eas usque ad tempus spoliationis in Terracina noscimini percepisse. Ut autem sententia ipsa, quam prouida deliberatione protulimus, inuiolabiliter obseruetur, eam auctoritate apostolica confirmamus, etc. Nulli ergo, etc.

Datum Anagnie, XIu Kal. Februarii.


TENOR INSTRUMENTI.


 Quo Terracinenses fidei sacramentum pontifici exhibent.

[In nomine Christi. Amen. Nos consules, et populus Terracinenses, ab hac hora in antea erimus recti fideles, et ligii homines domini pape Innocentii, et successorum suorum, et Ecclesie Romane. Non erimus in dicto, uel facto, consilio uel assensu, ut perdant uitam uel membrum, aut capiantur mala captione. Consilium quod nobis crediderint, ad eorum damnum nulli manifestabimus; ipsorum certum malum, si forte sciuerimus, impediemus pro posse. Quod si forsitan illud per nos nequiuerimus impedire, significabimus illud per nos, uel litteras, aut nuntios nostros, quam cito poterimus eis, uel  tali persone, per quam credamus quod eis debeat fideliter intimari. Papatum Romanum, et regalia beati Petri, que habet tam in urbe quam extra urbem, et nominatim Terracinam cum omnibus pertinentiis suis, adiutores erimus ad retinendum, et defendendum, et que non habet ad recuperandum contra omnes homines. Preterea, guerram et pacem ad mandatum ipsorum contra omnes homines faciemus. Restituemus ipsi domino pape roccam Circegii, et assignabimus quibus ipse mandauerit. Munitiones quoque, quas circa ciuitatem habemus, scilicet Peselum montanum, et Ferronum, dabimus ad opus et mandatum ipsius domini pape tenendas, nec ui, nec dolo auferemus eas illis, qui de ipsius  mandato ipsas tenebunt. Reddemus etiam ad mandatum ipsius uniuersa regalia, et iura, que in ipsa ciuitate cum pertinentiis suis Romana Ecclesia consueuit et debet habere. Si Frangipani institerint, faciemus eis iustitiam sub examine domini pape, dummodo et ipsi iustitiam nobis exhibeant coram eo. Hec omnia supradicta iuramus nos amodo seruaturos bona fide et recta intentione; sic nos Deus adiuuet, et hec sancta Dei Euangelia.]



CCuII  . GONSALDO, PRIORI ECCLESIAE SANCTAE CRUCIS COLIMBRIENSIS, EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS, IN PERPETUUM. Recipit eos sub protectione B. Petri, et enumerantur bona ad ipsos spectantia. 


Ad hoc uniuersalis Ecclesie cura nobis a prouisore omnium bonorum Deo concessa est, ut religiosas diligamus personas, et beneplacentem Deo religionem studeamus modis omnibus propagare. Nec enim Deo gratus aliquando famulatus impenditur, nisi ex caritatis radice procedens a puritate religionis fuerit conseruatus. Eapropter, dilecte in Domino fili, etc., usque annuimus, et prefatam ecclesiam, que ad ius et proprietatem beati Petri pertinere dignoscitur, ad exemplar felicis recordationis  Innocentii secundi, Lucii, Eugenii, Adriani, Alexandri, Urbani et Celestini, predecessorum nostrorum, Romanorum pontificum, in specialem apostolice sedis tutelam suscipimus, etc., usque communimus. In primis siquidem statuentes, etc. Preterea, quascunque, etc. In quibus hec propriis duximus exprimenda uocabulis: Locum ipsum in quo prefata ecclesia sita est, cum omnibus pertinentiis suis; capellam Sancti Ioannis in suburbio Colimbrie sitam, ad predictam ecclesiam Sancte Crucis pertinentem, sicut a bone memorie Ioanne Bracarensi archiepiscopo, et B. Colimbriensi episcopo, assentiente illustris memorie Ad. Portugalen. duce, uobis dignoscitur esse concessa; omnes etiam ecclesias de Lairen. tam in castro quam in territorio eius  sitas, cum omnibus ad eas pertinentibus, sicut in charta iam dicti ducis, et in confirmatione bone memorie Gileberti, Ulixbonensis episcopi, continetur; ecclesiam de Quiaios; domos etiam, quas emistis ad tuitionem corporum regum, propter metum Saracenorum, et partem de uilla Panca, sicut uobis contra uenerabilem fratrem nostrum, Colimbriensem episcopum, per sententiam nostram hec omnia supradicta adiudicata fuerunt; Hermidam de Arganil; Ecclesia de Alcuba in uisensi episcopatu, ex concessione Ciuitatensis episcopi, consentiente illustris memorie Fernand. rege Legionensi; in ciuitate Roderici, ecclesiam Sancti Michelis, et ecclesiam Sancte Crucis de Cortes, et quidquid habetis  in terminis eiusdem ciuitatis; quidquid etiam predictus dux de iure suo uobis concessit in Colimbriensi ciuitate; uidelicet, Almoniam cum suis redditibus; redditus de Eiras; et duas uineas ibidem, liberas ab omni redditu; partem omnium reddituum molendinorum suorum, que sunt in eadem ciuitate; unam aceniam in matilas cum quatuor canariis integris; partem omnium piscium qui dicuntur sauales ; uineam, quam dedit uobis Fernandus Petri cum assensu eiusdem ducis; uillam de Quiaios; uillam de Laurizal; uillam de Mosceti; uillam de Talazeiro; quidquid habetis circa maritima; uillam  de Sancto Romano; uillam de Sancta Marina; uillam de Lagares; uillam de Candaosa; quidquid habetis in termino Sene, et in Gaudela, et in Linares, et in Celorico, et in Couilian. et in Ablantes, et in Scarnen. et in Alanquer, et in Ulixbona, et in Syntria, et in Iorres, et in Iamugia, et in Alcanedi, et in terminis omnium istorum; quidquid habetis in Bisen. episcopatu; omnes hereditates, quas dedit uobis illustris memorie A. Portugallen. rex in Aluorgie, et in Germanelo, et in Atcania; uallem que dicitur Alzazer, per suos terminos; insulam quoque, que dicitur Ozerroa; et quidquid habetis in termino Colimbrie, usque ad flumen quod dicitur Dorium, et in termino Brachare. Sane, ad instar predictorum predecessorum nostrorum, Eugenii et Lucii,  districtius inhibemus, ut de laboribus uestris, etc.

Prohibemus insuper, ut nulli fratrum uestrorum, etc. Si quis autem liber et absolutus ad ecclesiam uestram conuerti, et ibidem habitum assumere regularem, si qua etiam clericalis uel secularis persona uobis aliqua de bonis suis pietatis intuitu conferre uoluerit, nullus audeat prohibere. Ceterum, ad exemplar prefati Celestini, predecessoris nostri, arctius interdicimus, ut in ecclesiis, que ad uos iure fundi  pertinere noscuntur, nullus episcopus, nisi ad presentationem uestram aliquem audeat ordinare, nec in ecclesias uestras, aut personas, earum, interdicti uel excommunicationis sententias, sine manifesta causa et rationabili, promulgare,  aut eas nouis et indebitis exactionibus aggrauare presumat. Predicti etiam Adriani uestigiis inherentes, uobis concedimus, ut decimas frugum uestrarum, que infra fines uestre parochie continentur, hospitali uestro libere conferre possitis. Cum autem generale interdictum, etc. Chrisma uero, etc. Obeunte uero te, etc. Sepulturam preterea illius loci etc. Paci quoque, etc. Preterea, libertatis, etc, Decernimus ergo, etc. Salua sedis apostolice auctoritate, et in predictis ecclesiis diecesanorum episcoporum canonica iustitia. Ad indicium autem huius percepte a sede apostolica libertatis, duos bisantios pro iure Romane Ecclesie, nobis nostrisque successoribus, annis singulis exsoluetis. Si qua igitur, etc. Cunctis autem, etc.

 Datum Anagnie, per manum Ioannis, sancte Romane Ecclesie subdiaconi et notarii, Idibus Ianuarii, indictione septima, Incarnationis Dominice anno 1203.



CCuIII. CAPITULO WELLENSI. Ut magistrum Rog. Porretanum in canonicum et fratrem recipiant. 

Accedens ad presentiam nostram dilectus filius, magister Rog. Porretanus, subdiaconus, nobis humiliter intimauit, quod, cum in ecclesia uestra prebendam fuisset canonice adeptus, et quidam laici  super ea graues ei molestias irrogarent, uenerabilis frater noster . . . . Bathoniensis episcopus  , sollicitatus precibus religiosorum uirorum ut aliam ei prebendam conferret, quam posset pacifice possidere, defuncto W. de Pleiz, canonico Wellensi, ipsius prebendam, uidelicet ecclesiam Sancti Decumani cum pertinentiis suis, ipsi concessit, et, facta resignatione prebende quam prius habuerat, de illa coram uenerabili fratre nostro . . . . Cantuariensi archiepiscopo, et multis aliis, eum curauit solemniter inuestire, resignatam prebendam cuidam clerico eiusdem archiepiscopi, habenti alia beneficia, consequenter assignans.

Quo facto, idem R. ne aliquid in preiudicium eius fieret, super eadem prebenda nostram audientiam  appellauit. uerum, quidam clericus, I. nomine, litteras episcopi Bathoniensis super secunda uacatura prebenda se habere proponens, in quibus continebatur, quod super hoc esset idem archiepiscopus exsecutor, contra prefatum R. uocem ad nos appellationis emisit, et W. de Wrotham, Seruiens karissimi in Christo filii nostri, I. regis Anglorum illustris, qui hactenus, ut dicitur, tanquam laicus uiuere consueuit, ut impediret ipsius R. ad appellationis diffugium conuolauit, asserens quod, postquam predictus W. de Pleiz dictam fuit prebendam adeptus, episcopus Bathoniensis constituit inter eos, ut W. de Pleiz, dum uiueret, ei de prouentibus eiusdem prebende quinque marcas impenderet annuatim,  et post mortem eius, W. de Wrotham integre totam prebendam haberet. Cum autem episcopus ipse per . . . . uice-archidiaconum loci, mandasset prefatum R. in eiusdem prebende corporalem possessionem induci, et quedam capella, pertinens ad prebendam, ei per ipsum assignata fuisset, et ad matricem ecclesiam ambo pariter accessissent, ut similiter assignaretur eidem, ibi ex parte dicti W. de Wrotham inuenerunt armatos, qui, manibus in eos uiolenter iniectis, ipsos de parochia turpiter eiecerunt, unde Bathoniensis episcopus eos excommunicatos fecit per suam diecesim publice nuntiari, et prefatam ecclesiam, quam per intrusionem idem W. de Wrotham occupauerat, supposuit interdicto; subsequenter uero, elapso mense, in graue ipsius R.  preiudicium predicta sententia relaxata, prefato W. de Wrotham super ipsa prebenda instrumentum de nouo confecit. Quoniam igitur de litteratura et moribus predicti R. tam ab ipso Bathoniensi episcopo quam archidiacono loci, et a multis aliis prelatis, per litteras eorum audiuimus testimonium laudabile perhiberi, qui super premissis etiam nobis scribere curauerunt, et nimis esset indignum, ut, taliter per fraudem huiusmodi circumuentus, cum nullum aliud beneficium habeat, prouisionis sue beneficio fraudaretur, discretioni uestre per apostolica scripta mandamus, atque precipimus, quatenus predictum R. sicut fratrem, et canonicum uestrum benigne  tractetis, nec permittatis eum, quantum in uobis fuerit, super ipsa prebenda, uel iustitiis ad eam pertinentibus, impediri.

Datum Anagnie, XuIII Kal. Februarii



CCIX  . P. TITULI S. MARCELLI PRESBYTERO CARDINALI, APOSTOLICAE SEDIS LEGATO. Gaudet quod Cyprum appulerat pro subsidio terre sancte, et remittit arbitrio suo utrum debeat communicare cum uenetis excommunicatis. 

Quod, imperante Domino, uentis et mari facta est te nauigante tranquillitas, et is qui B. Petrum ambulantem in fluctibus, ne mergeretur, erexit, te post maris transitum in portum deduxit optatum, quod  uice nostra confirmasti fratres et cepiscopos nostros in Cypro, et, correctis que inter ipsos fuerant corrigenda, que ad diuini nominis gloriam, fidei Christiane profectum, apostolice sedis honorem, et salutem illorum noueras expedire, plantasti, et, guerra sedata, que apud Acon fuerat inter Pisanos et Ianuenses exorta, inter eos treugas non sine sollicitudine ac labore nimio statuisti, gaudemus, et ei gratiarum exsoluimus actiones, sine quo neque qui plantat, neque qui rigat, est aliquid, et a quo est omne datum optimum, et omne donum perfectum, et qui nos etiam, cum deficit uirtus nostra, non deserit, dirigit gressus nostros, et actus sibi reddit acceptos. Deuotionem quoque tuam in Domino commendamus, utpote qui, nec persone parcens nec  rebus, iniuncte tibi legationis officium studes laudabiliter exercere, ita ut populi per quos transis, uidentes opera tua bona, glorificent patrem tuum qui est in celis, et in te Romanam ecclesiam humiliter reuerentur. Recepimus autem litteras, quas tua nobis deuotio destinauit, benignitate qua decuit, et que per eas tam super processu exercitus Christiani, quam imperii Constantinopolitani negotio, statu Hierosolymitane prouincie, nuntiis Christianorum ad Saladinum directis, et aliis intimasti, notauimus diligenter. Quia uero dubitas, cum in signatorum subsidium fueris destinatus, si uel exercitus ad partes Hierosolymitanas accesseri, uel tu perueneris ad eumdem, utrum uenetis adhuc in excommunicatione  manentibus, communicare ualeas, cum eos sine scandalo nequeas euitare, utpote quorum etiam nuntii nuper scandalizati fuerunt, quia communicare ipsis ad te uenientibus noluisti, et super hoc consilium nostrum deuote requiris, [tibi breuiter respondemus, ut ducem et uenetos diligenter moneas et inducas, quatenus peniteant de commisso, et secundum formam Ecclesie absolutionis beneficium consequantur. Quod si forsan in contumacia sua duxerint persistendum, tibi, qui Orientalis prouincie necessitates, circumstantias negotiorum, et personarum qualitates, tanquam presens, poteris melius  intueri, duximus relinquendum, ut sine labe peccati hoc agas quod magis noueris expedire, cum sit etiam cautum in iure, quod, si quisquam per terram hereticorum aut quorumlibet excommunicatorum transierit, communicare in emendis et recipiendis necessariis possit eis, et super participatione patris familias excommunicati familia excusetur, necessitas enim, maxime cum insistitur operi necessario, multum, et in multis excusat.] Cum enim Dominus, sicut in Euangelio legisse te nouimus, Sabbato per sata transiret, et uellerent discipuli eius spicas ac manducarent manibus confricantes, et quidam Phariseorum in discipulos: Quid facilis quod non licet in Sabbatis ? proclamarent, iehsu eis legitur respondisse: Nec hoc legistis quod fecit Dauid,  cum esuriret ipse, et qui cum eo erant, quomodo introiuit in Domum Dei, et panes propositionis sumpsit, et dedit iis qui cum ipso erant, quos non licebat, nisi tantum sacerdotibus, manducare?  Et consequenter adiecit: Et Filius hominis Dominus est etiam Sabbati ; sed et hoc negotium est Filii hominis. Unde, si propter urgentem necessitatem oporteat communicare te uenetis, in quibus sine graui scandalo, et grandi dispendio illos non poteris euitare, de indulgentia nostra securus, labem peccati propter hoc nullatenus pertimescas. Monemus igitur discretionem tuam, et exhortamur attentius, et per apostolica tibi scripta mandamus quatenus legationem Christi, qua fungeris, et pro qua quodammodo abnegasti te ipsum, taliter exsequaris, quod et gloriam  in presenti, et in futuro premium consequaris eternum, nosque ad honorem tuum de die in diem amplius intendere teneamur.

Datum Anagnie, X Kal. Februarii.





CCX  LITTERA ALEXII IMPERATORIS CONSTANTINOPOLITANI. Recognoscit Romanum pontificem caput uniuersalis Ecclesie, et iurat deuotionem. Dat. in Urbe regia, uIII Kal. Septemb.

Sanctissimo patri et domno, l. Dei gratia summo pontifici, ALEXIUS, fidelis in Christo imperator, a Deo coronatus, Roman. moderator et semper augustus, reuerentie filialis deuotum obsequium. Quanta mihi fecerit Dominus his diebus secundum misericordiam  suam, beatitudini uestre potissimum credidi explicandum, que locum eius in terris noscitur obtinere, in cuius manibus sunt omnium potestates, et omnium iura regnorum, ac tam Deo et sanctitati uestre in gratiarum actione deuotus, quam merito teneor et in perpetuum tenebor obnoxius. Nouit plenius sanctitas uestra, parricidio in fratrem commisso, occupatum diutius, et pollutum imperium, meque ipsum felici exsilio detestabilem euasisse tyrannidem, in quo et mihi celitus datum est uestram apostolicam uidere personam; sed nec illud uestrum effugit auditum, quod peregrinorum beata societas,  crudelitatem abominata sceleris inauditi, amore fraterno, seu potius miseratione paterna, exsilium meum, et causam iustissimam quidem, sed apud homines desperatam, tam misericorditer quam uiriliter adorsa fuerit subleuare. Et nunc, qualiter in manibus eorum tam mea, quam patris a Domino prosperata sit salus, subleuatum de carcere eiusdem illustris patris mei caput ostendit imperialibus ut decet insignibus decoratum, et restitutum capiti meo cum solemnitate debita imperii diadema, noctu elapso per fugam detestabili parricida, qui fasces imperii inaudite tyrannidis incubatione polluerat. Hic profecto suspirantem ad nos urbem regiam, sermonibus adeo infecerat uenenatis, ut ad subuersionem libertatis antique publice latinos assereret aduentare,  qui apostolatui uestro locum, et gentem restituere laborarent, meque in odium traherent etiam amicorum, cuius occasione, et studio opus tam insperatum Latinitas inchoasset.

Hec, fateor, causa potissimum ad subsidium nostrum peregrinorum animos inclinauit, quod, promissione spontanea, sub iuris iurandi religione, christiana sumus deuotione polliciti, totius Christianitatis ecclesiasticum caput, Romanum uidelicet pontificem, apostolorum principis Petri catholicum successorem, nos humiliter agnituros, et ad hoc ipsum Orientalem ecclesiam pro uiribus inducturos, si debitum nobis diuina miseratio restituisset imperium, intelligentes profecto, quod accedere debeat plurimum honoris, et utilitatis imperio, et nomini  nostro decus eternum, si tunica Domini inconsutilis suam nostris temporibus, et operibus recipiat unitatem. Et hoc quidem, ut dictum est, tam peregrinis uestris sub iuramento promisimus, quam parternitati uestre exhibere plenius preoptamus, omnem uobis et successoribus uestris canonice substituendis deuotionem per presentes litteras promittentes, quam antecessores nostri, imperatores catholici, predecessoribus uestris, Patribus orthodoxis, Romanis pontificibus, antiquitus exhibuisse noscuntur; illud pariter promittentes, quod, opportunitate nobis a Domino prestita salutari, ad idem Orientalem Ecclesiam tam prudenter inclinabimus, quam potenter; super quo prudentie uestre consilio desideramus  inniti, ad hec predicta inducti precipue consiliis salutaribus et monitis uenerabilium Patrum, N. Suessionen. C. Halbestr. et S. Trecen. episcoporum . . . . abbatis de Luced. et magistri Ioannis Nouiomen.

Datum in Urbe regia, uIII Kal. Septembris.





CCXI  LITTERAE CRUCESIGNATORUM. Excidium Iadere, et imperii, ab Isaachii occisoribus occupati, restitutio Alexio imperatori, qui promittit reuerentiam Ecclesie Romane.

INNOC. etc. . . . . . . . . . . . .  . . . . . . . . . . . . . . . . . Quanta fecerit nobis Dominus, imo non nobis sed nomini suo quantam dederit gloriam his diebus, quanta possumus breuitate perstringimus, ipso prenotantes initio, quia ex quo urbem transgressionis exiuimus , nichil inter nos ordinatum esse meminimus, quod communiter ad utilitatem pertineret exercitus, quin illud in melius prouidentia diuina mutauerit, sibique totum uindicans stultam fecerit sapientiam nostram. Hinc est, quod eorum que facta sunt apud nos gloriosa omnem a nobis gloriam iure repellimus, quippe qui operis adhibuimus parum, consilii nichil. Unde necesse est ut si quis ex  nobis uoluerit gloriari, in Domino glorietur, non in se uel in altero. Federe igitur Iadere confirmato cum illustri Constantinopolitani quondam imperatoris, Isaachii, filio Alexio, cum uictualibus omnibus et rebus egentes. Terra sancte uideremur grauamen potius illaturi, sicut et alii ex nobis qui nos precesserant, quam iuuamen aliquod allaturi, nec terre Sarracenorum in tanta egestate nos crederemus applicare potentes, uerisimilibus quidem rumoribus et argumentis inducti, quod dicti Alexii suspiraret aduentum regie pars potior ciuitatis, et pondus imperii, quem electione concordi cum solemnitate debita imperiali diademate sublimasset, contra consuetum ordinem temporis aura fauente, obedientibus Domino uentis et mari, ad urbem regiam preter  omnem spem prospere applicuimus, et in breui. Sed nec aduentauimus improuisi, qui usque ad sexaginta millia equitum, preter pedites, in urbe reperimus, et transilientes loca tutissima, pontes, turres et flumina, sine damno nostrorum, terra et mari obsedimus ciuitatem, et tyrannum pariter, qui, commisso in fratrem parricidio, fasces imperii diutina incubatione polluerat. Preter igitur omnium opinionem, uniuersorum ciuium mentes contra nos inuenimus obfirmatas, nec aliter contra dominum suum ciuitatem muris et machinis obseratam, quam si aduentasset populus infidelis, qui loca sancta polluere, et religionem proponeret inexorabiliter euellere Christianam. Imperii siquidem crudelissimus incubator, domini sui et fratris, imperatoris, orbator  et proditor, quique eumdem carcere perpetuo sine crimine condemnasset, idem filio eius illustri facturus Alexio, si non eumdem a manibus eius felix eripuisset exsilium, prehabita in populo detestabili concione, potentes simul et plebem sermonibus adeo infecerat uenenatis, ut ad subuersionem libertatis antique Latinos assereret aduentare, qui Romano pontifici locum et gentem restituere properarent, et Latinorum legibus imperium subiugare. Hec profecto res sic omnes contra nos animauit pariter et armauit, ut contra nos et exsulem uiderentur  omnes pariter coniurasse. [Sepius ergo per nuntios nostros, imo per ipsum exsulem nostrum, et barones nostros a ciuibus postulantes audiri, nec aduentus nostri causam, nec petitionis modum potuimus explicare, sed quoties terra uel mari stantibus in muro sermones obtulimus, toties retulimus tela pro uerbis. Considerantes igitur, quod preter spem nostram cuncta contingerent, in eum statum necessitatis impacti, ut statim necesse haberemus aut perire aut uincere, cum obsidionem ipsam nulla ratione in quindecim dies protelare possemus, quos uictualium omnium incredibilis urgeret angustia, non ex desperatione quidem sed inspirata quadam securitate diuinitus, suspirare cepimus ad bella, paucissimi  periculis nos audacter opponere, et incredibiliter  in omnibus obtinere, ad conflictum etiam campestrem sepius ordinati, inestimabilem multitudinem fuga in urbe ignominiosa conclusimus.

Aptatis igitur interim terra et mari bellicis instrumentis, die obsidionis octauo uiolenter ciuitas introitur, grassatur incendium, disponit in campo contra nos acies imperator, et paratis nobis excipere uenientem, constantiam nostram cum paucitate miratus, ignominiose frena reflectit, in urbem retrogressus ardentem. Ipsa nocte fugam cum paucis aggreditur, suamque in urbe relinquit uxorem et paruulam prolem. Eadem re comperta, nescientibus nobis, Grecorum proceres in palatio congregantur, et exsulis nostri solemnis celebratur electio, seu  potius restitutio declaratur, insperatamque letitiam copiosa in palatio luminaria protestantur.

Mane facto, prodit in castra copiosa Grecorum procerum multitudo, suumque gaudio querit electum, restitutam ciuitati asserit libertatem, et regredienti filio ad fasces imperii, cum gaudio inestimabili, subleuatum de carcere caput patris Isaachii, quondam imperatoris, ostendunt. Preordinatis itaque que necessaria uidebantur, ad ecclesiam Sancte Sophie nouus imperator cum solemni processione deducitur, exsuli nostro sine omni contradictione imperiale restituitur diadema cum plenitudine potestatis. His peractis, ad solutionem promissorum prosilit imperator, et promissa rebus accumulat, uictualia seruitio Domini profutura nobis omnibus  prebet in annum; ducenta marcarum millia nobis soluere pergit, et uenetis sumptibus suis stolium prolongat in annum, seque iuramento astringit, quod erigere nobiscum debeat regale uexillum, et in passagio Martii nobiscum ad seruitium Domino proficisci, cum quantis poterit millibus armatorum, et sub eadem promissione concludit, quod eam reuerentiam prestare debeat Romano pontifici, quam antecessores sui, imperatores catholici, predecessoribus suis pontificibus pridem impendisse noscuntur, et Ecclesiam Orientalem ad hoc idem pro uiribus inclinare, ac toto uite sue tempore, milites quingentos  cum sumptibus suis in terra sancta honorifice prouisurum ad seruitium Redemptoris.





CCXII  . REGIS UNGARIAE AD PAPAM. Notum ei facit, quod Culinus Banus se firmiter obligauerat, quod si de cetero hereticos defendere in terra sua presumpserit, mille marcas argenti, quorum medietatem sedi apostolice, alteram uero eiusdem regis fisco, persoluet  .

Licet uniuersi qui Christiane fidei religione censentur, sacrosanctam Romanam Ecclesiam tanquam piam matrem uenerari ac plurimum diligere teneantur nos tamen, quos inter deuotos filios eadem Ecclesia spiritualibus fouet et amplectitur, ipsius honori et utilitati pre ceteris potius ac deuotius pro posse nostro cupimus intendere. Hinc est, quod, cum humilis  ac fidelis sanctitatis uestre capellanus, Ioannes, ad presentiam nostram accedens, duos principaliores ex his, qui in terra Culini Bani, prout ferebatur, damnatam hereticorum sectam fouebant, secum duxisset, nos, inspectis orthodoxe fidei articulis, quos ad ipsius Ioannis exhortationem illi, ad quos missus fuerat, iam susceperant, eadem capitula sub sigillo nostro contenta, domino illius terre, filio scilicet memorati Culini, qui tunc apud nos erat, dedimus, districte precipientes, ut ea et alia, si qua Romana sedes eis de cetero secundum Deum transmittere decreuerit, ab omnibus in terra sua faciat inuiolabiliter obseruari. Idem etiam, cum hoc iuxta uoluntatem nostram admisisset, se in manu  nostra, ac I. archiepiscopi Colocensis, subsequenter obligauit, quod, si de cetero supradictos uel alios homines in heresi scienter manutenere uel defendere in terra sua presumpserit, mille marcas argenti persoluet, quarum medietas uobis, altera uero fisco nostro medietas obueniet. Illi preterea duo priores, qui cum prefato capellano uestro Ioanne uenerunt, tam pro se quam pro fratribus suis, a quibus missi fuerant, in presentia nostra iurauerunt, quod constitutiones, a iam dicto fideli legato uestro promulgatas et sibi traditas, firmiter obseruabunt in perpetuum.



CCXIII. . . . . PRIORISSAE MONASTERII DE CLARETIS, EIUSQUE SORORIBUS TAM PRAESENTIBUS QUAM FUTURIS, MONASTICAM uITAM PROFESSIS, IN PERPETUUM. Recipit eas sub protectione. 


Prudentibus uirginibus, etc., usque annuimus, et prefatum monasterium de Claretis, in quo diuino estis obsequio mancipate sub beati Petri, etc. Inprimis si quidem statuentes, etc., usque regulam atque institutionem Cisterciensium fratrum in eodem monasterio, etc. Preterea, quascunque passiones, etc., usque uocabulis; locum ipsum in quo prefatum monasterium situm est cum omnibus pertinentiis suis; terras de Boueria cum omnibus pertinentiis  suis a dilecta in Christo filia, nobili muliere, M. Comitissa de Pertico, fundatrice loci eiusdem, uobis concessas, sicut in instrumento ipsius comitisse plenius continetur. Sane, laborum uestrorum, etc. Ad hec, liberas et absolutas mulieres, etc. Nulli quoque post factam, etc. Obeunte uero te, etc. Benedictiones uero, etc. Alioquin, etc. Decernimus ergo, etc. Salua sedis apostolice auctoritate, etc. Si qua igitur, etc. Cunctis autem, etc.

Datum Anagnie, per manum Ioannis, sancte Romane Ecclesie subdiaconi et notarii, uII Kal. Februarii, indictione septima, Incarnationis Dominice anno 1203, pontificatus uero D. Innocentii PP. III anno sexto.



CCXIu. . . . . NIDROSIENSI ARCHIEPISCOPO, ET SUFFRAGANEIS EIUS. Gaudet papa de morte regis Sueri, qui regnum usurpauerat multosque bonos relegauerat, et de successione filii, qui eos reuocauerat. Demum, increpat ualde archiepiscopum, qui absoluerat quos absoluere non poterat. 


Exsultauit cor nostrum in Domino et letati sumus gaudio magno ualde, omnipotenti Deo dignas gratias referentes, quod post nubilum serenum, et post tempestatem tranquillum induxit. Accepimus enim, et accepisse gaudemus, quod, defuncto Suero, qui regnum Norwagie usurpauerat uiolenter, per quem toti terre imminebat confusio et turbatio generalis, ita quod plures de maioribus et melioribus, preter infinitam stragem quam plurium aliorum, propter  hoc ab eo fuerant in exsilium relegati, filius eius, in regno non in proposito succedens eidem, his qui propter hoc exsulabant ad propria reuocatis, ecclesias et ecclesiasticas personas diligit et honorat, terram ipsam et populum in plena pacis tranquillitate gubernans. Porro, non modica sumus admiratione commoti, quod tu, frater archiepiscope, ipsum et complices eius ab excommunicationis sententia, qua fuerant auctoritate nostra ligati, usurpando quod tuum non erat, nec ad te ullatenus pertinebat, absoluere, temeritate propria minime dubitasti, et ad modum simie, que simulat actus humanos, simulasti te uelle facere quod non poteras, nec de iure debebas, super non solum tu incidisse dignosceris  in errorem, sed et ipsi, qui, cum ligati amplius teneantur, se falso estimant absolutos. Quocirca, fraternitati tue per apostolica scripta mandamus atque precipimus, quatenus absolutionem illam publice nuntietis irritam, et inanem, et postmodum ab eis iuratoria cautione recepta, secundum formam Ecclesie, auctoritate nostra, illis absolutionis beneficium  impendatis, aliquot ex eis, tam pro se quam pro aliis, cum testimonio litterarum uestrarum ad nostram presentiam destinantes.



CCXu. . . . LEODIENSI EPISCOPO  . Ut episcopum Traiectensem ad satisfaciendum creditoribus ecclesie sue, sub excommunicationis nec non depositionis pena, cogat. 

Licet super solutione mille ducentarum et quinquaginta marcarum, quas tempore felicis recordationis C. pape, predecessoris nostri, dilecti filii, Parentius, Ia. de Tosto, I. Petrinius, et Bellushomo, Romani ciues, Alexius uincecastri, et Garnellotus, mercatores Senenses, et eorum socii, bone memorie. . . .  Traiectensi  , mutuo concesserant. . . . episcopo Traiectensi  qui nunc preest, sepius miserrimus scripta nostra, ac in eum, nisi satisfaceret creditoribus, suspensionis officii et beneficii duxerimus sententiam promulgandam, et tandem, quoniam ad presentiam nostram proprium nuntium destinauit, ad preces eius dilationes ad solutionem faciendam concesserimus competentes, ipse tamen, debite obedientie ac deuotionis oblitus, nec ad mandatum nostrum, nec ad monitionem uenerabilis fratris nostri . . . . Prenestini episcopi, apostolice sedis legati, cui eiusdem negotii exsecutionem commisimus, creditoribus satisfacere procurauit; imo, sicut in eiusdem episcopi litteris perspeximus contineri, creditores ipsi dilationes ad solutionem  sepius concesserunt; sed, licet ipse promiserit pecuniam soluere pretaxatam, de promissione tamen eius nullum creditores commodum reportarunt; propter quod idem legatus, creditorum compatiens laboribus et expensis, iuxta tenorem mandati nostri episcopum ipsum denuntiauit excommunicationis sententie subiacere, eidem districte precipiens, ut usque ad festum Ascensionis Dominice, que tunc erat futura, nunc preterita, nostro se conspectui presentaret, qui hec omnia surdis auribus pertransiens, ut audiamus, nec se pro excommunicato habuit, et nostram adire presentiam recusauit.

Cum igitur idem episcopus datus in sensum reprobum  uideatur, et, sicut ille qui in profundum uitiorum uenerat, iam contemnat, fraternitati tue per apostolica scripta mandamus firmiterque precipimus, quatenus, nisi prefatus episcopus infra annum post susceptionem presentium , satisfecerit de pretaxate pecunie quantitate, et a predicto legato nostro ab excommunicationis uinculo, quo tenetur, absolutionis beneficium meruerit obtinere, tu excommunicationem eius per uniuersam Coloniensem prouinciam, singulis diebus Dominicis et festiuis, pulsatis campanis et candelis accensis, faciens publice nuntiari, uniuersis de Traiectensi diecesi tam clericis quam laicis, auctoritate nostra, sub pena excommunicationis iniungas, ut, eidem episcopo sua seruitia subtrahentes, nullam ei episcopo debitam exhibeant obedientiam, reuerentiam, uel honorem; si uero aliquem de diecesi sua duxerit ad exhibendum sibi seruitium compellendum, tu, nisi post commonitionem tuam infra mensem id curauerit emendare,  uel nisi satisfecerit secundum formam superius prelibatam, cum arbor mala eradicanda sit penitus, et ignis usibus applicanda, in eum, seruato iuris ordine, auctoritate nostra, sublato contradictionis et appellationis obstaculo, depositionis sententiam non differas promulgare, et facias Traiectensi Ecclesie per electionem canonicam de persona idonea prouideri.

Datum Anagnie, X Kal. Februarii.



CCXuI  . ARCHIEPISCOPO, DECANO  , ET ARCHIDIACONO BITURICENSIBUS. Dat eis prouinciam inquirendi in archiepiscopum Burdegalensem de quo ferebantur turpiora. 

 Frequenter accepimus, aduersus H.  , archiepiscopum Burdegalensem, clamare terram ipsius, et sulcos eius cum ipsa deflere, cum adeo peruersa in subiectos exerceat, ut contra iniustitiam eius rudes et simplices, quorum animas persequitur et affligit, in murmurationis uoces erumpant, et, conquerente multitudine subditorum, tota uicinia cum ipsis perueniat ad lamenta, eum persecutorem sustineant quem debent habere rectorem. Fuit enim nostris auribus intimatum, et replicatum sepius assertione multorum, quod cum olim a pie recordationis Clemente papa, predecessore nostro, propter ingressum, quem dicebatur Simoniacum habuisse, canonica illi fuerit indicta purgatio, non purgatus pastorale presumpsit regimen exercere.  Post obitum insuper inclyte recordationis R. regis Anglorum, cum gens illius terre, propter obitum regis eiusdem, sese receperit ad loca munita, nec quisquam ad consuetos labores et agriculturam etiam exercendum, timendo sibi et rebus, uellet exire, idem archiepiscopus, Marchaderium et Ar. uasconem, ruptarios, et alios quos humani generis  inimicus misit in mundum ad suam iniquitatem explendam, in terram illam induxit, et, conuocans totius dieceseos sue plebem, dixit se pacem sub illis maledictis hominibus uelle firmare. Pace igitur simulata, cum homines fecisset de pace securos, et ipsi reuersi fuissent ad propria, et, tanquam nullum timentes periculum, se ipsos et sua disperserint per domos et agros, prefati ruptarii, colloquio habito cum ipso archiepiscopo, post tertium diem per uniuersam terram suos transmisere cursores, qui, diripientes predas et homines capientes, spoliantes ecclesias, et subtrahentes de sanctuario Domini pallas, uestes sacerdotales et libros, totam terram paupertati et inopie submiserunt, spolia cum ipso archiepiscopo diuidentes; eosque cum ipsa preda  idem archiepiscopus in castro cuiusdam nepotis sui recipiens, ibi per annum et ultra refugium concessit eisdem, unde, ad circumadiacentem populum et remotum etiam exeuntes, terram omnino uastabant, et rapiebant que poterant inuenire. Nunc etiam, cum personis huiusmodi conuersatur, et, cum excommunicati sint, sicut qui crudeliorem, quam illi qui nomen Domini non nouerunt, tyrannidem in Christianos exercent, aperte ipsis communicat, et, ut illorum uideatur iniquitatibus consentire, proprium eis presbyterum assignauit, qui corpora defunctorum tradit ecclesiastice sepulture. Super quibus si reprehendatur ab aliquo, auctoritatem a nobis se asserit accepisse, tanquam nos suis faciat  seruire peccatis, et prebeat nobis in sua iniquitate laborem; quibus etiam hominibus secularibus nefaria temeritate dicitur concessisse, ut de quolibet presbytero siue clerico, quem eos contingeret capere, decem solidorum redemptionem haberent, in hoc ecclesiasticam libertatem infringens, et immunitatem eneruans, quam uniuersis clericali charactere insignitis consueuerunt etiam perfidi conseruare.

Preterea, sicut accepimus, in dilectum filium  . . . . . abbatem de Clariaco, eo quod in questionem ecclesie de Molinis cum uenerabili fratre nostro . . . . .  episcopo Agennensi, auctoritate nostre delegationis processerat, manus uiolentas iniecit, et eum prius de domo quadam expellens, a  quibusdam laicis fecit capi et inhoneste tractari; ad cuius monasterium postmodum rupte, de uoluntate ipsius et mandato uenerunt, et monasterium ipsum et uillam dissipauere penitus, rebus inde omnibus asportatis. Ad abbatiam insuper Sancti Eparchii cum ruptis nuper accedens, equos, animalia, meretrices, et alias personas infames in claustrum, et  alias officinas induxit, et ibi per tres faciens dies morari, uillam et monasterium adeo spoliauit, quod post recessum illius nulla ibi fuerunt inuenta, unde monachi, et habitatores loci sustentari ualerent. Quoddam preterea, sicut accepimus, enorme commisit, quod diuino infert iniuriam sacramento, quia, cum quamdam intraret ecclesiam, et audiret presbyterum in missarum solemnibus, usque ad hymnum diuine glorie qui prefationi sequitur processisse, presbyterum ipsum a consilio, quod cum diuina inceperat maiestate, amouere presumens, officium fecit iterum inchoari. Accepimus etiam, quod inter quosdam coniunctos legitime diuortium celebrauit, et alii alterius copulauit uxorem, et cuidam, qui propriam uxorem dimiserat, consortium  superinducte concessit, unde quemdam presbyterum in plena synodo uerberarat, quem interfuisse coniunctioni acceperat eorumdem. Alia insuper committit enormia, et in ipsis gloriari uidetur, que nobis reputamus scribere uerecundum, cum ad aures omnium, ut asseritur, ea deferat sermo uulgaris, et diffundat sparsim loquacitas histrionum. Quia uero, si uera sunt, hec non debemus sub dissimulatione transire, discretioni uestre per apostolica scripta precipiendo mandamus, quatenus inquiratis super his, appellatione remota, diligentissime ueritatem, et que per probationes legitimas, aut famam uulgarem, seu notoriam euidentiam, eum claruerit commisisse, uestris nobis litteris fideliter intimetis, ut per uestram inquisitionem  instructi, securius in hoc negotio procedamus, prefigentes eidem terminum competentem, quo per se ipsum, uel responsalem idoneum, nostro se conspectui representet. Quod si non omnes, etc. Duo uestrum, etc.

Datum Anagnie, u Kal. Februarii, anno sexto.



CCXuII. ABBATIBUS DE TENALIA  , ET DE MADIO  ; CANTORI XANCTONENSI. Reformationem et ordinationem monasterii Albaterrensis ipsis committit. 

Olim I. de Cella, Albaterrensis abbas  , tempore bone memorie C. pape, predecessoris nostri, ad apostolicam sedem accedens, ut suam ecclesiam  cum consilio . . . . . Burdegalensis archiepiscopi  , metropolitani sui, de personis idoneis ordinaret, indulgentiam, sicut dicitur, impetrauit. uerum, quidam canonici Albaterrensis ecclesie, ante regressum abbatis, ipsius abbatie prouentus residentibus in ea canonicis nullatenus posse tunc  temporis, sicut nec adhuc possunt, sufficere attendentes, ad sedem apostolicam appellarunt, B. de Luco, concanonicum suum, pro appellatione interposita prosequenda ad ipsius predecessoris nostri presentiam destinantes; quo apud sedem apostolicam uiam uniuerse carnis ingresso, iam dicti canonici, propter urgentissimam ecclesie paupertatem, appellationem suam per alium prosequi nequiuerunt. Ceterum, abbas ad suam reuersus ecclesiam, prefatum archiepiscopum illuc uenire rogauit, qui quosdam de canonicis minis et terroribus, quosdam uero recepta ab eis iuratoria cautione, arbitrio suo stare cegit.

Quo facto, ut ipse abbas octo canonicos in eadem Ecclesia ordinaret, et de bonis ipsius, pro expensis  quas ad sedem apostolicam ueniendo in grauem iacturam eiusdem ecclesie fecerat, quingentos solidos acciperet, est ipse archiepiscopus arbitratus; cuius occasione arbitrii, archiepiscopus et abbas, P. Grossum, qui tactis sacrosanctis euangeliis propria uoluntate iurarat, se nunquam habiturum uel etiam petiturum ecclesie Albaterrensis canonicatum, contra uoluntatem canonicorum illius, ipsis nolentibus, ac etiam W. eiusdem Petri germanum, qui de furti crimine dicitur infamatus, duos paruulos, Willelmum uidelicet Rossinol, cuiusdam clerici archiepiscopi predicti nepotem, W. de uerdellis, consanguineum abbatis eiusdem, H. Cazor, uirum fere illitteratum, P. Petitum, interueniente pecunia quam ipse abbas proponitur habuisse, P. de Rossenac,  qui, excommunicationis uinculo innodatus, se fecit in presbyterum ordinari, et adhuc, diabolica fraude deceptus, excommunicatus diuina celebrare presumit, et quemdam alium, ignotum eisdem canonicis, canonicare in ipsa ecclesia contra iustitiam presumpserunt; et insuper, idem abbas quingentos solidos, iuxta tenorem ipsius arbitrii, et trecentos, quos in procurando ipsum archiepiscopum commorantem ibidem se expendisse dicebat, de ipsius ecclesie bonis extorsit, in canonicorum graue dispendium et iacturam, nichilominus etiam, eis contradicentibus et inuitis, redditus in utilitatem ecclesie conuertendos suis usibus applicare, et multa preterea damna et grauamina dictis canonicis contra  iustitiam irrogare presumens.

Preterea, sepedictus abbas, H. de Burna, qui, ecclesie Albaterrensis canonica in ipsius manibus resignata, et, a populo eiusdem castri expetita licentia et accepta, uotum emiserat de suscipiendo in monasterio beate Marie de Fesia habitu monachali, in eadem ecclesia iuxta ollas carnium in canonicorum  scandalo dicitur detinere. Archiepiscopus quoque prefatus, pro receptione R. de Belundo, clerici sui, qui fere illitteratus esse proponitur, dicens se super hoc ex parte nostra litteras exsecutorias suscepisse, quarum copiam sepius requisitus facere denegauit; dictos canonicos, excommunicationis in eos sententiam proferendo, et multa eis grauamina irrogando, contra iustitiam molestare non cessat. Nos autem, cum hec non possemus sub dissimulatione transire, uenerabili fratri nostro, episcopo, et dilectis filiis, L. et Riccard. archidiaconis Petragoricensibus, dedimus in mandatis, ut, conuocatis dilectis filiis . . . . . . de Borneto  . . . . . . de Corona  , et . . . . de Cancellata  , Abbatibus, et aliis uiris religiosis Deum timentibus, quos noscerent  euocandos, ad ecclesiam ipsam accederent, et inquisita de premissis, tam per canonicos eiusdem loci quam per alios, ueritate, quod inuenirent per suas nobis litteras intimarent, ut, per eorum relationem instructi, in ipso negotio securius procedere ualeremus. Iidem uero, super his apostolico recepto mandato, accedentes ad locum, et dictos abbates et alios religiosos quos uocandos cognouere uocantes, cum abbates de Corona et de Borneto copiam habere non possent, Castrensi  tamen abbate . . . . de Borneto . . . . de Septemfontibus, prioribus et multis uiris prudentibus eisdem astantibus, cum quibusdam canonicis Albaterrensis ecclesie, quanto diligentius potuerunt, super institutione, modo instituendi, ac etiam institutis ipsius rei, studuerunt inquirere ueritatem,  et attestationes receptas scripture memorie commendantes, eas nobis transmittere curauerunt. uerum, cum multi, tam clerici quam laici, requisiti ut ferrent testimonium ueritati, essent in castro Albaterrensi, et uellent accedere, nuntiis ipsius abbatis claudentibus portas castri, exire minime potuerunt. Ipse quoque abbas et H. de Burno se absentarunt pro sue arbitrio uoluntatis. Nos igitur, inquisitione super premissis diligenter inspecta, quia per eam intelleximus euidenter, quod idem abbas dilectum filium, magistrum B. Albaterrensem canonicum, post appellationem ad nos interpositam, et iter arreptum ab ipso, ecclesia Sancti Iacobi spoliarat, uinum de uineis eius acceperat,  nec permiserat eas postmodum excoli, unde fuerant inculte dimisse, restitutionem plenariam ablatorum, et satisfactionem de iniuriis et damnis illatis ei ab ipso abbate decreuimus faciendam. Cum autem canonicorum ipsorum ordinatio supradicta, post appellationem ad sedem apostolicam interpositam,  de personis minus idoneis et indignis fraudulenter fuerit celebrata, nec ipsius ecclesie ad receptionem eorum suppeterent facultates, nisi in testes contra ipsos receptos, et processum inquisitionis, quam uobis sub bulla nostra mittimus interclusam, rationabile aliquid obiecerint et probarint, uolumus, et per apostolica uobis scripta precipiendo mandamus, ut ordinationem seu institutionem eorum, auctoritate nostra suffulti, nullius contradictionis uel appellationis obstaculo, penitus irritetis.

De benignitate tamen apostolice sedis, eidem ecclesie ac ipsis prouidere uolentes, concedimus, ut hi, qui fuerint idonei, si tamen Ecclesie suppetunt facultates, de nouo in Ecclesia recipiantur eadem,  et fraterna caritate tractentur; eos autem, qui super iis temeritate aliqua presumpserint contraire, per districtionem ecclesiasticam, monitione premissa, sublato appellationis obstaculo, compescendo. Ceterum, si prefatus archiepiscopus apostolicas litteras, quas de canonicando in eadem ecclesia R. de Belundo clerico, se recepisse proponit, non duxerit exhibendas, aut tenor earum fuerit legitime comprobatus, ab impetitione ipsius archiepiscopi, auctoritate nostra, eamdem ecclesiam, nullius contradictionis uel appellationis obstaculo, absoluere non tardetis, et si quid ab ipso hac occasione factum est, irritum denuntietis penitus et inane. Prefatum uero II. de Burno qui cononicam Albaterrensis ecclesie dicitur resignasse, ac uotum emisisse  suscipiendi habitum monachalem, per districtionem cogatis ecclesiasticam, appellatione remota, ut monasterium quod uouit intrare, uel aliud regulare sine dilatione qualibet adeat, ibi regularem habitum suscepturus. Nullis litteris obstantibus, si que apparuerint harum tenore tacito a sede apostolica impetrate. Quod si non omnes, etc. duo uestrum, etc.

Datum Anagnie, u Kal. Febr. pontificatus nostri anno sexto.



CCXuIII. EISDEM. Ut abbatem Albaterrensem ad restituendam B. Albaterrensi canonico ecclesiam S. Iacobi compellant. 

 Ex litteris uenerabilis fratris nostri . . . . . episcopi  et dilectorum filiorum, L. et R. archidiaconorum Petragoricensium, nostris est auribus intimatum, quod cum ad querelam dilecti filii, magistri B. Albaterrensis canonici, eis dederimus in mandatis, ut . . . . . . abbatem Albaterrensem  .  auctoritate nostra compellerent ad restitutionem ecclesie Sancti Iacobi, et rerum aliarum, quibus idem magister se dicebat fuisse spoliatum iniuste, ipsi pro eodem magistro sententiam protulerunt, adiudicantes illam ecclesiam restituendam eidem; cui sententie eodem abbate presumente temere contraire, ipsi iudices ipsum abbatem et presbyteros, qui in ipsa ecclesia celebrabant, excommunicationis uinculo astrinxere, contra quam temere uenientes in eadem ecclesia diuina celebrare presumunt, tanquam iumenta in suo stercore putrescentes. Quocirca, discretioni uestre per apostolica scripta districte precipiendo mandamus, quatenus predictam restitutionis sententiam, quam nos eidem magistro per alias litteras decreuimus faciendam,  ac sententiam excommunicationis latam in presbyteros . . . . abbatem, et alios contradictores, sicut rationabiliter est prolata, faciatis per censuram ecclesiasticam, appellatione remota, usque ad satisfactionem idoneam irrefragabiliter obseruari, eis, si, post excommunicationis sententiam latam in ipsos, constiterit temere celebrasse diuina, penam canonicam, auctoritate nostra suffulti, sublato appellationis obstaculo, infligentes. Testes autem, etc. Nullis litteris, etc. Quod si non omnes, etc. Duo uestrum, etc.

Datum Anagnie, u Kal. Februarii, anno sexto.



CCXIX  . ALATRINO EPISCOPO  . De irritando iuramento pro satisfactione iniurie illicite extorto. 


Quintauallis uicarius  nostris auribus intimauit, quod cum olim filie sue cum Giborga et uenetia, filiabus Ioannis Bertii, ad uerba et etiam uerbera deuenissent, idem Quintauallis pro offensa quam filie ipsius aliis  irrogarunt satisfacere cupiens de consitio uicinorum mulieribus illis et consanguineis suis prestitit iuramentum, ut pro ipsa offensa earum mandato pareret, que ab ipso iuramento recepto  tale illi sub debito iuramenti dedere mandatum quod si quando filii, uel filie, aut uxor illius aliquod  factum, aut uerbum contumeliosum mulieribus illis obiicerent, idem Quintauallis, et filios suos exheredaret et filias  , et a se propriam remoueret uxorem. Quocirca, fraternitati tue per apostolica scripta mandamus, quatenus inquiras de premissis diligentius ueritatem, et, si rem noueris ita esse, cum licitum fuerit iuramentum, sed mandatum illicitum, predictis filiabus Ioannis Bertii ut reuocent mandatum illud iniungas. Alioquin, predictum Quintauallem  , ad mandati obseruationem illius, auctoritate nostra suffultus, denunties non teneri.

Datum Anagnie, III Non. Februarii.



CCXX. . . . . . . MARTURANENSI EPISCOPO  , ET . . . . . . DE CORATIO  , ET . . . . . . SANCTAE MARIAE DE AQUAFORMOSA ABBATIBUS, ET THESAURARIO MARTURANENSI. Ut inquirant de permutatione ecclesie de Botrano, inter abbatem conuentumque Florensem, et archiepiscopum ecclesiamque Cusentinam. 


Significantibus olim dilectis filiis . . . . abbate et fratribus monasterii Florensis  , accepimus, quod monasterium ipsum positum in montanis usque adeo est uentis expositum, ut, pre acerbitate et assiduitate frigoris, hiems non solum sibi uer uindicauerit et autumnum, sed in menses estiues suos terminos dilatarit. Patet etiam locus ipse incursibus malignorum, per hoc non modicum quieti fratrum aduersus, et perplurimum contrarius sospitati.  Cumque locus quidam, qui Botranus dicitur, et ad ecclesiam pertinet Cusentinam religioni esse idoneus referretur, idem abbas et fratres nobis humiliter supplicarunt, ut eis super hoc paterna dignaremur sollicitudine prouidere. Nos igitur, ut flos transiret in botrum, in fauorem religionis eorum petitionibus annuentes, uenerabili fratri nostro . . . . . archiepiscopo, et dilectis filiis, capitulo, Cusentinis  , nostris dedimus litteris in mandatis, ut ab abbate ac fratribus ipsis, iuxta estimationem ipsius archiepiscopi, recepto escambio competenti, predictum locum cum pertinentiis ipsis assignare  curarent, illud in eos ita libere conferentes, sicut escambium ad ipsos libere deueniret, ut, sicut monasterium Floris ad nos nullo pertinet mediante, sic monasterium quod consurgeret in Botrano ad nos nullo medio pertineret, dilectis quoque filiis . . . . . S. Spiritus, et . . . . . de Coratio abbatibus, et fratri R. de Fotian. dedimus in preceptis, ut ipsi eos ad id, monitione premissa, per censuram ecclesiasticam compellere non differrent. Ceterum, sicut ex litteris prefati archiepiscopi et dictorum abbatum accepimus, idem archiepiscopus mandatum nostrum exsecutioni demandans, ecclesiam Botrani cum tenimento suo, et nemore, ad utilitatem mense sue, in eiusdem nemoris parte certis finibus designata usu lignorum in perpetuum reseruato, assignauit abbati  et fratribus memoratis, et recepit ab eis ecclesiam Bottul. cum tenimento suo, et alio tenimento, quod Canale uocatur, et ecclesiam Sancti Martini de Iore cum pertinentiis suis, quam predecessor eius cum consensu capituli fratribus eisdem concesserat, et tenimentum in Syla magna, quod multis nominibus nuncupatur, sicut in instrumentis confectis exinde plenius continetur. Ut autem commutationis utilitatem nobis breuius intimaret, constanter asseruit, quod pro terris, quas dedit, meliores et plures in quadruplum, pro uno molendino duo cum fulla una, pro nemore nemus maius et melius, pro uineis uineas meliores et plures ab eis recepit, sed sola tantum tenimenti Syle distantia in considerando escambio arbitrium impediuit, cum defectus, qui  propter loci remotionem infertur, recompensationis magnitudine suppleatur. Predicti uero canonici renitentes, dicto escambio assensum minime prebuerunt, asserentes non esse commutationem huiuscemodi competentem, nec opportunam, aut utilem ecclesie Cusentine, utpote que in suis brachiis amputatur, et mutilatur in membris, ut deformis appareat, et omnibus aspicientibus, pateat in derisum. Proposuerunt etiam, quod locus Botrani adeo est utilis, necessarius, et uicinus ecclesie Cusentine, quod, in his hostilitatis temporibus, in comportandis uictualibus, incidendis lignis, et percipiendis aliis usibus, Ecclesia non laborat, et illud quod ipsis pro escambio offerunt abbas et monachi memorati,  in tantum est a ciuitate remotum, quod uix per dietam illud potest adiri. Dant etenim partem tenimenti, quod habent in Sylis, a bone memorie rege Tancredo concessam eisdem cum scandalo Cusentinorum omnium, qui suas consuetudines et usus in Syla habentes, suo se iure priuari nullatenus paterentur, asserentes, quod locum, quem dant habitare non posse propter frigus et guerras, non deserunt,  sed suis usibus detinent, et intendunt habitacula facere in meditullio dieceseos Cusentine, et a loco pristino nolunt aliquatenus separari. Cum, autem propter hoc tam dictus abbas cum quibusdam ex fratribus suis, quam quidam ex canonicis ex parte capituli, ad nostram presentiam accessissent, que coram nobis proponere uoluerunt, intelleximus diligenter. Nos uero, licet eisdem abbati et fratribus, sue religionis intuitu, paterna uelimus sollicitudine prouidere, quia tamen pati nolumus, nec debemus ut ledatur enormiter ecclesia Cusentina, attendentes etiam, quod idem archiepiscopus, in fauorem religionis, sine speciali mandato nostro, ex ipsa permissione canonica certam partem possessionum suarum conferre ualuerit per se ipsum, discretioni  uestre per apostolica scripta mandamus, quatenus inquiratis super premissis diligentius ueritatem, et, si competens est recompensatio, quam recepit archiepiscopus memoratus, aut competens offeratur, ipsa recepta, commutationem predictam faciatis per censuram ecclesiasticam, sublato appellationis obstaculo, firmiter obseruari. Alioquin, cum absque competenti recompensatione, iuxta mandati nostri tenorem, fieri non debuerit, eam in irritum reuocetis. Quod si non omnes . . . tres, etc.

Datum Anagnie, uIII Idus Februarii.



CCXXI. ARCHIEPISCOPO  , ET CANONICIS EBREDUNENSIBUS. Ut magistrum P. scriptorem pape in canonicum et fratrem recipiant. 


Cum uobis dedimus in mandatis, ut dilectum filium, magistrum P. scriptorem nostrum, in canonicum reciperetis et fratrem, et prebendam, que in Ebredunensi ecclesia tunc uacabat, procuratori eius ob nostram et apostolice sedis reuerentiam conferretis; cumque uos mandatum nostrum noluissetis implere; uerum  super hoc ad uos mandatum apostolicum emanauit, dilectis filiis . . . . . Clusin. et . . . . . . Boscoldunens.  abbatibus, et . . . . . . . preposito Ultien. exsecutoribus deputatis, per quos etiam irritum mandauimus nuntiari, si quid de prebenda post primi mandati nostri receptionem aliter ageretur. uos autem proposuistis, in exsecutorum  presentia constituti, quod ex indulgentia sedis apostolice certus canonicorum numerus in Ebredunensi ecclesia fuerat institutus; qui, quoniam erat plenus, nec littere nostre faciebant de institutione huiusmodi mentionem, ad ampliandum eum non eratis aliquatenus compellendi. uerum, cum instantia rogauistis, ut significarent nobis per suas litteras ueritatem, humiliter promittentes uos eumdem  scriptorem in fratrem et canonicum recepturos, si, predicta indulgentia non obstante, ipsum recipi mandaremus.

Nobis quoque per uestras litteras intimastis, quod, cum duo ex concanonicis uestris prebendam in eadem ecclesia non haberent, alter eorum prebendam uacantem cum instantia postulabat, addentes quod tres ex uobis prebendas in eadem ecclesia per sedem apostolicam fuerant assecuti. uerum, quia nuntius eiusdem scriptoris proposuit coram nobis, quod prebenda ipsa tandiu iam uacarat, quod ad Nos eius fuerat donatio deuoluta, ne remaneret quod de eodem scriptore inceptum fuerat inexpletum, uobis precipiendo mandauimus, ut, si prebenda ipsa tandiu uacauisset, ipsam, et stallum  in choro et locum in capitulo assignare ipsius nuntio curaretis, super hoc predictis exsecutoribus exsequendi auctoritatem, et compescendi eos qui resisterent, concedentes. Ceterum, predicti abbas Boscoldunensis, et . . . . . prepositus Ultiensis, per suas nobis litteras intimarunt, quod, cum cexsecutor eorum interesse non posset, Ebredunum ipsi pariter conuenerunt, ubi, repetentibus uobis exceptiones predictas, et proponentibus coram eis, tam super institutione numeri, quam eius completione et indulgentie ueritate, fuit eis sufficiens facta fides, in numero tamen ipso quodam episcopo, et nobili uiro, R. de Belloioco, et quodam regulari canonico computatis. Constitit quoque ipsis, sicut per easdem nobis litteras intimarunt, quod dicta  prebenda tandiu iam uacarat, quod ad nos eius erat donatio deuoluta. Cum autem exsecutores ipsi deliberare super propositis noluissent, ab eis humiliter postulastis, ut significarent nobis super his omnibus ueritatem, quoniam parati eratis ipsum in canonicum et fratrem recipere, si de nostra procederet uoluntate, non obstantibus exceptionibus supradictis, licet eas rationabiles crederetis. Quamuis autem, ex eo quod prebenda illa, quam quemdam canonicorum uestrorum petere, qui nondum fuerat prebendam adeptus, per uestras nobis litteras intimastis, sicut exsecutores ipsi nobis significare curarunt, ad donationem nostram fuerat deuoluta, et persone ille ad excusationem tantum inter  canonicos computantur, et quia statutum ab ecclesia uestra numerum post obtentam indulgentiam excessistis, de iure possemus aliter processisse, quia tamen uos mandatis nostris exponitis, et parati estis nostrum beneplacitum adimplere, de nostro uobis meritum comparantes, discretioni uestre per apostolica scripta mandamus et districte precipimus, quatenus eumdem scriptorem nostrum, qui uobis et ecclesie uestre in multis existere poterit fructuosus, in fratrem uestrum et canonicum admittatis, nuntio eius stallum in choro, et locum in capitulo, et predictam prebendam, omni dilatione et excusatione cessante, assignetis; ex hoc autem  nullum preiudicium uobis contra indulgentiam uestram in posterum uolumus generari. Quod si nec nunc etiam quod scribimus curaueritis adimplere, noueritis nos eisdem exsecutoribus per apostolica scripta districte precipiendo mandasse, ut ipsi mandatum apostolicum, sublato cuiuslibet contradictionis et appellationis obstaculo, exsequantur, contradictores, si qui fuerint, aut rebelles, per suspensionis ab officio et beneficio et excommunicationis sententias compescentes. Tanto autem ferremus molestius, si contra mandatum nostrum aliquid ageretis, quanto non tam eidem scriptori nostro quam nobis uideremini turpius illusisse, si, cum mandato nostro semel et iterum  uos duxeritis exponendos, nunc illud exsequi differretis.

Illis scriptum est in eodem fere modo, usque compescentes. Taliter igitur mandatum apostolicum impleatis, ne prouisio dicti scriptoris, que non absque negligentia uestra dilata uidetur hucusque, ulterius differatur, nec nos de cetero super hoc scribere compellamur. Quod si non omnes . . . duo uestrum, etc.

Datum Anagnie, Iu Non. Februarii, pontificatus nostri anno sexto.



CCXXII. ARCHIEPISCOPO CUSENTINO  . Ne antiquas Ecclesie sue consuetudines permutet. 

 In diuersis Ecclesiis diuerse consuetudines obseruantur, sicut tua discretio non ignorat, quas Romana Ecclesia non respuit uel condemnat, nisi canonicis non obuierit institutis. Sane, dilecti filii, canonici Cusentini, nobis humiliter intimarunt, quod, cum Ecclesia Cusentina sit una de antiquioribus Ecclesiis regni Sicilie, suasque consuetudines sacris canonibus non discordes circa celebrationem diuinorum, constitutionem uicariorum, et obsequia clericorum, habuerit ab antiquo, quas predecessores tui, archiepiscopi Cusentini, litterati et prouidi, noluerunt aliquatenus immutare, tu, nequaquam predecessorum tuorum exemplis adherens, multa proponis de antiquis et approbatis Ecclesie tue consuetudinibus immutare. Quocirca fraternitatem  tuam monemus, consulimus et hortamur, per apostolica tibi scripta mandantes, quatenus rationabiles ecclesie tue consuetudines et antiquas teneas et obserues, nec tu ipse eas immutes, nec permittas ab aliis, quantum in te fuerit, immutari.

Datum Anagnie, Non. Februarii.



CCXXIII. DECANO  ET CAPITULO EBROICENSI. Indulget eis ut si quid contra ipsorum iura in litteris apostolicis impetratum fuerit irritum censeatur. 

Sicut nostro imminet officio prouidendum, ut que  in ecclesiis Dei rationabiliter statuuntur, de fauore apostolico debitam obtineant firmitatem, ita prouidere nos conuenit, ut ex his, que contra rationabilia Ecclesiarum statuta, ueritate tacita, impetrantur, nullum ipsis Ecclesiis preiudicium generetur. Ideoque, ad exemplar felicis recordationis Lucii pape, predecessoris nostri, presentium auctoritate statuimus, ut, si contra antiquas et rationabiles, et auctoritate sedis apostolice confirmatas consuetudines Ecclesie uestre, aliquid fuerit, ipsarum consuetudinum mentione non habita, impetratum in preiudicium iuris uestri, uiribus careat, nec ullam habeat firmitatem, nisi forte Romanus pontifex aliud ex certa conscientia duxerit ordinandum. Nulli ergo, etc.

 Datum Anagnie, uIII Idus Februarii, anno sexto.



CCXXIu. EISDEM. Indulgentia similis. 

Cum boni iudicis sit lites dirimere, non augere, nos, sicut ad nostrum spectat officium, questiones que inter ecclesiasticos uiros emergunt, libentius uolumus sine debito terminari, quam pro defectu testium remaneant indecise. Eapropter, dilecti in Domino filii, uestris iustis postulationibus annuentes, auctoritate uobis presentium indulgemus, ut, cum inter uos et episcopum uestrum super consuetudinibus Ecclesie uestre aliqua fuerit exorta contentio,  liceat procuratori uestro tres uel quatuor de canonicis eiusdem Ecclesie, uiros omni exceptione maiores, inducere, ad perhibendum testimonium ueritati, quibus tanquam legitimis testibus sine dubitatione credatur. Nulli ergo, etc.

Datum, ut supra.



CCXXu. ABBATI DE PERSENIA, H. ARCHIDIACONO, S. DE BAIRO, CANONICO CARNOTENSI. Ut prauam consuetudinem in diecesi Ebroici super parochiales ecclesias aboleri curent. 

Sicut rationabiles consuetudines et honestas firmitatem uolumus omnimodam obtinere, sic ea que  in Ecclesia Dei temeritate cuiuslibet perperam attentantur, uolumus et intendimus, prout ad nostrum spectat officium, exstirpare. Dilectis siquidem filiis . . . Decano  et capitulo Ebroicensibus, significantibus nobis, accipimus, quod in Ebroicensi diecesi a paucis retro temporibus quedam consuetudo pessima inoleuit, ut uidelicet, cum aliquam parochialem Ecclesiam uacare contigerit, ac postmodum alicui fuerit canonica collatione donata, uenerabilis frater noster . . . Ebroicensis episcopus  , fructus et prouentus ipsius Ecclesie per totum illum annum post institutionem persone, cum integritate percipiat; unde contingit aliquando, ut, pro habenda possessione continua et quieta, Persone fructus Ecclesiarum ultra quam ualeant redimant  ab episcopo memorato, et sibi querant uictum etiam aliunde. Rurales preterea decanatus episcopus idem, ut dicitur, ad firmam uendere non formidat. Cum igitur hec procul dubio detestabilem sapiant prauitatem, et a domo Domini sit huiusmodi uitium penitus repellendum, discretioni uestre per apostolica scripta mandamus, quatenus eidem episcopo ex parte nostra curetis districtius inhibere, ut attemptare talia non presumat, ipsum ad hoc, si necesse fuerit, appellatione remota, districtione canonica compellentes. Quod si non omnes, etc., duo uestrum, etc.

Dat. Anagnie, uIII Idus Februarii, anno sexto.



CCXXuI. ABBATIBUS DE ALNETO  , DE ARDENA  , ET DE FONTANETO  . Mandat eis, ut abbatem et conuentum Sancti Audeni Rothomagensis a promissionibus beneficiorum contra statuta Lateranen. concilii factis absoluant. .


Sicut statuta sacrorum canonum desideramus ab omnibus illibata seruari, sic que contra ea presumptione cuiuslibet attentantur uolumus firmitate carere, illorum seueritate debita punientes excessum, qui, uoluntatem uel utilitatem propriam attendentes, uigorem ecclesiasticum non metuunt eneruare. Ad audientiam siquidem nostram dilectorum filiorum . . . abbatis  et conuentus Sancti Audeni Rothomagensis, significatione peruenit, quod, occasione  promissionum factarum olim a predecessoribus suis et ipsis contra Lateranense concilium, de beneficiis non uacantibus et pensionibus interim exsoluendis, adeo aggrauantur, quod, inter hec et alia guerrarum incommoda constituti, non poterunt exsilibus monasterii redditibus sustentari, nisi eis per sedem apostolicam celeriter succurratur. Cum igitur, ex iniuncto nobis apostolatus officio, Ecclesiarum omnium grauaminibus paterna teneamur sollicitudine prouidere, discretioni uestre per apostolica scripta mandamus, quatenus prefatos abbatem et monachos a promissionibus beneficiorum, et pensionum, factis contra statuta predicti concilii, auctoritate nostra, sublato appellationis obstaculo, absoluentes, non permittatis eos occasione huiusmodi  ab aliquibus molestari. Illos uero quos uobis promissiones ipsas fecisse constiterit pena non differatis debita castigare. Nullis litteris, etc. Quod si non omnes, etc. Duo uestrum, etc.

Datum Anagnie, II Non. Februarii, anno sexto.



CCXXuII. EPISCOPO GEBENNENSI  . Sententia in causa, que inter ipsum et abbatem de Siz uertebatur, latas irritat. .

Cum dilecti filii . . . abbas de Siz, et Noradinus, procurator tuus, subdiaconus noster, pro questionibus que uertuntur inter te et eumdem abbatem, ad nostram presentiam accessissent, nos eis dilectum  filium, Hugonem  , tituli Sancti Martini presbyterum cardinalem, concessimus auditorem, in cuius audientia proposuit dictus abbas, quod, cum ecclesia de Semoing a bone memorie Ar.  predecessore tuo, monasterio de Siz concessa fuisset, eam diu possedisset in pace, tu ipsum eadem ecclesia contra iustitiam spoliauisti; super quo cum ad uenerabilem fratrem nostrum . . . episcopum  , et dilectos filios . . . prepositum et archidiaconum Augustenses, a nobis litteras impetrasset, et pluries peremptorie fuisses citatus ab eis, nec uenisses ad eos, nec misisses idoneum responsalem, tandem, receptis testibus, habito prudentum consilio, causa rei seruande adiudicauerunt monasterio de Siz possessionem ecclesie supradicte.

 Proposuit insuper, quod, cum contra te obtinuisset litteras apostolicas ad eosdem episcopum, et archidiaconum, et . . . . priorem S. Ursi Augustenses, super eo quod ad tui metropolitani mandatum ei nolueras impendere iustitiam de W.  . Comite Gebennensi, cuius ministeriales de mandato ipsius in abbatem non timuerunt manus iniicere uiolentas,  duas equitaturas auferentes eidem, sed comiti communicare uiuenti, et mortuo exsequias fideliter debitas non dubitaueras exhibere, prefati episcopus et archidiaconus, cum prior S. Ursi ullatenus interesse non posset, et tu, sexties peremptorie citatus ab eis, noluisses per te uel per nuntium in eorum presentia comparere, tibi ecclesie propter hoc interdixerunt ingressum. Preterea, dictus abbas predictorum, episcopi, prepositi, et archidiaconi Augustensium, litteras nobis exhibuit utramque sententiam continentes, in quibus sigilla tantum episcopi et archidiaconi, et quasdam alias, super restitutione ecclesie de Semoing, in quibus eorumdem trium dependebant sigilla. uerum, e contrario tuus asseruit procurator, quod sententia lata contra  te super ecclesiam de Semoing debebat irrita iudicari, quia fuerat promulgata tum post appellationem ad nos legitime interpositam, pro eo quod locus erat tibi de iure suspectus, cum propter hostilitatem ad eum securus accedere non ualeres, tum contra iuris ordinem consuetum, pro eo quod lite non contestata testes recepti fuerint, et sententia quasi diffinitio dictata, tum etiam tantummodo a duobus, cum tertius in rescripto sententie non apposuisset sigillum, licet sub eius nomine sententia promulgata fuisset, nec ostenderetur quod noluisset, aut nequiuisset ipsi negotio interesse. Interdicti quoque sententiam asserebat nullius esse momenti, cum a duobus tantum fuisset iudicibus promulgata, nec constaret, quod tertius noluerit uel nequiuerit interesse,  presertim, cum instrumentum sententie contineret, quod ipsa sententia interdicti lata fuisset ab episcopo, preposito et archidiacono Augustensibus, et in ea causa non prepositus Augustensis, sed prior Sancti Ursi fuisset cum aliis delegatus; unde, quia noluerunt procedere cum quo procedere potuerunt, cum quo procedere uoluerunt procedere nequiuerunt. Nos igitur, per diligentem relationem cardinalis predicti, et exhibitionem instrumentorum ipsorum, his et aliis diligenter auditis, et plenius intellectis, utramque sententiam decreuimus irritam, et inanem.

Datum Anagnie uII Id. Februarii.



CCXXuIII. MICHAELI SUBDIACONO. Beneficii in ecclesia de Castriis, ipsi ab episcopo Magalonensi, concessi possessionem auctoritate apostolica confirmat. 


Solet annuere, etc., usque annuentes, beneficium, quod in ecclesia de Castriis per bone me morie . . . . . Magalonensem episcopum  ad mandatum apostolicum  es adeptus, sicut illud iuste possides et quiete, auctoritate, etc. Nulli ergo, etc.

Datum Anagnie, uII Id. Februarii.



CCXXIX  . ALEXIO, IMPERATORI CONSTANTINOPOLITANO. Epistola responsiua  . 

Recepimus litteras, quas nobis imperialis excellentia destinauit, affectione paterna, et que significauit per eas notauimus diligenter. Gaudemus autem in Domino, et ei qui dominatur in regno hominum, et cui uoluerit dabit illud, gratiarum exsoluimus actiones, quod pium tibi propitius inspirauit affectum, ut desiderares ecclesiasticam unitatem, et ut membrum ad caput, et filia reuertatur  ad matrem, et Constantinopolitana Ecclesia, que apostolice sedi multo tempore deuotionis debitum denegauit, reuerentiam ei, obedientiam et honorem exhibeat affectares, sicut etiam, adhuc exsul cum esses, in nostra presentia constitutus asserebas te totis uisceribus affectare. Ut autem desiderium tuum plenius demonstrares, et ad id populos tibi subditos exemplo induceres melius quam sermone, semel exsul, et iterum sublimatus, iuramento firmasti, te omnem deuotionem nobis, et nostris successoribus impensurum, quam antecessores tui, imperatores catholici, predecessoribus nostris, patribus orthodoxis, Romanis pontificibus, noscuntur antiquitus impendisse: promisso pariter  quod, opportunitate concessa, orientalem Ecclesiam ad id prudenter inclinabis pariter et potenter, sicut per imperiales nobis litteras intimasti. Sane, si dictis facta compenses, et quod polliceris uerbis operibus exsequeris, Deum tibi reddes propitium, quem in honorificentia sue sponse probaberis honorare, ac preter id quod ipse imperium tuum solidabit in pace, apostolica sedes illud studebit efficaciter roborare. Cum enim per Latinorum auxilium post diuinum sis imperio restitutus, debes non immerito Romanam ecclesiam honorare, cuius filii tibi taliter astiterunt, et que post Deum, tibi et Constantinopolitano imperio precipue poterit necessarium patrocinium impartiri. Hoc autem dicimus, non ut ambitiose dominium affectemus, sed ut officiose  ministerium impendamus, eius exemplo, qui non uenit ministrari, sed ministrare, nec ut dominemur in clero, sed forma gregis efficiamur ex animo; quia, principes gentium dominantur eorum, et qui potestatem habent inter eos benefici nuncupantur; inter discipulos autem Christi non sic, sed qui maior est inter eos omnium seruus existit, et qui precessor tanquam sit ministrator. [Monemus igitur imperialem celsitudinem, et hortamur in Domino, quatenus sic in apostolice sedis deuotione consistas, sic efficias quod iurasti, ne forte que de  tuis labiis processerunt irrita facere uidearis, sed uerax appareas in promisso, et in iuramento fidelis. Siquidem, si in timore Domini et apostolice sedis reuerentia imperium tuum fuerit roboratum, non uacillabit, sicut hactenus uacillauit, sed in illius petre soliditate fundatum, a qua princeps apostolorum dictus est Petrus, et de qua inquit Apostolus: Petra autem erat Christus , perpetua firmitate consistet, nec uentorum flatus, nec fluminis impetus, nec pluuiarum formidabit incursus. Alioquin, ne uano decipiaris errore, scire te uolumus, quod non solum inimicorum tuorum rebellionem non poteris subiugare, sed ante ipsorum faciem non subsistes.

Datum Anagnie,] . . . anno sexto.



CCXXX  . NOBILIBUS uIRIS, B. MARCHIONI MONTIS FERRATI, ET B. FLANDRIAE, L. BLESENSI, ET H. SANCTI PAULI, COMITIBUS, ET ALIIS BARONIBUS, ET MILITIBUS CRUCESIGNATIS: SPIRITUM CONSILII SANIORIS. Super promissione imperatoris Constantinopolitani, et quod debeat iurare obedientiam et reuerentiam Romane Ecclesie, et patriarcha sumere pallium de corpore S. Petri. 


Quia ueremur uos iterato excommunicationis esse labe pollutos, et utinam non incurreretis fidei lesionem, ideo ad cautelam uobis spiritum sanioris consilii loco salutationis et benedictionis optamus. Licet enim, sicut ex litteris uestris accepimus, apud  carissimum in Christo filium nostrum, Alexium, Constantinopolitanum imperatorem illustrem, institeritis, et obtinueritis ab eodem, ut iuramento firmaret se omnem deuotionem nobis et successoribus nostris substituendis canonice impensurum, etc., ut in precedenti, usque potenter. ualde tamen presumitur a quibusdam, quod id potius ad excusationem uestram feceritis, ut per hoc uestrum uelaretis excessum, quam ut ad matrem filia, membrum ad caput, et pars rediret ad corpus. uerum, quia opera testimonium perhibent ueritati, qua id intentione feceritis melius effectus subsequens demonstrabit, si uidelicet imperator ipse se iuramentum huiusmodi prestitisse per litteras confiteatur apertas, quas nobis dirigat in testimonium reseruandas, si  apud patriarcham efficiat, ut per solemnes nuntios Ecclesie Romane primatum et magisterium recognoscat, et reuerentiam nobis et obedientiam repromittat, et pallium de corpore B. Petri sumptum, sine quo patriarchale officium exercere rite non potest, ab apostolica sede requirat. Quod si forsan hoc deuotionis primordium circa sue promotionis initia denegarit, et noluerit quod scribimus adimplere, nec oculus uester simplex fuisse uidebitur, nec intentio eius pura; imo prime transgressioni, quam apud Iaderam incurritis, uidebimini addidisse  secundam, dum arma, que in hostes crucis credebamini assumpsisse, in Christianorum excidium iterum conuertistis], nisi forsan ad extenuandam culpam et penam, ex zelo quem circa matrem uestram Ecclesiam Romanam habetis, cui fuerant indeuoti, quod de Grecorum inchoastis Ecclesia studueritis consummare. Istud igitur erit et uerum deuotionis eiusdem imperatoris indicium, et uestre simplicitatis euidens argumentum. Ceterum, licet optemus, ut, per studium et sollicitudinem uestram, ad deuotionem et reuerentiam apostolice sedis Constantinopolitana Ecclesia reuertatur, quia tamen ad subsidium terre sancte propensius aspiramus, ne succursus eius dilatus hactenus diutius differatur, monemus uniuersitatem uestram et exhortamur in  Domino, et per apostolica uobis scripta mandamus, quatenus, reconciliati ecclesiastice unitati, peccatorum uestrorum maculas penitentie lacrymis expietis, ut, a criminum labe purgati, bellum Domini possitis, iuxta primum mentis uestre propositum, in puritate cordis et corporis laudabiliter preliari. Ad recuperationem igitur terre sancte totis uiribus insistatis, quoniam id erit uobis potissimum et apud Deum meritorium, et apud homines gloriosum. Nos autem, quod ipsi terre uiderimus expedire, studebimus, dante Domino, efficaciter procurare.

Datum Anagnie, ut supra.



CCXXXI  . EPISCOPIS SUESSIONENSI ET TRECENSI  . De eodem argumento ac in epistola. 


De mentis uestre sinceritate confisi, et deuotionis puritate sperantes, pro certo tenemus, quod ad honorem apostolice sedis intenditis et profectum, et exaltationem eius tanquam propriam affectatis, unde nullatenus dubitamus quin, inter pia desideria uestra, desideretis ardenter ut Grecorum Ecclesia redeat ad Romanam, et membrum ad caput, et ad matrem filia reuertatur, fiatque unum ouile et unus pastor, nec sit distinctio de cetero inter Latinos et Grecos, sed tam in fide catholica quam in unitate ecclesiastica uniantur. uerum, quantumcunque ad hoc crucesignati se asserant laborasse, uidetur tamen  aliquibus, quod potius in excusationem suam quam ob deuotionem Ecclesie fecerint quod fecerunt, ne in eos uidelicet propter secundam transgressionem, sicut propter primam moti fuimus, moueremur. Nam, si oculum simplicem habuissent, et laborassent principaliter pro ecclesiastica unitate, tam deuote quam efficaciter procurassent, ut imperator nuntios suos ad nos cum patentibus litteris transmisisset, in quibus se confiteretur, sicut iurasse dicitur, iurauisse; fecissent etiam ut patriarcha per  nuntios et apices suos apostolice sedis magisterium recognosceret et primatum; et, tam et quam nobis et successoribus nostris reuerentiam et obedientiam repromittens, a nobis pallium sumptum de beati Petri corpore postularet, sine quo nec ipse nec alius rite potest patriarchale officium exercere. Monemus igitur fraternitatem uestram et exhortamur attente, et per apostolica uobis scripta mandamus, quatenus, ut quod minus est actum hactenus suppleatur efficaciter laboretis; nisi enim presentibus uobis fiat  . . . . de facili iuramentum uel promissio imperatoris effectum debitum sortietur, et uos secunde transgressioni sicut et prime uidebimini consensisse.

Datum Anagnie . . . . . anno sexto.



CCXXXII  . EISDEM. Ut crucesignatos ad penitentiam inducant. 


Cum olim tu, frater Suessionensis, et dilectus filius magister Io . . . Nouiomensis  , cum quibusdam aliis ex parte crucesignatorum, ad sedem apostolicam uenissetis, quam difficiles in uestra receptione fuerimus, et quam moleste tulerimus quod apud Iaderam exercitus attentarat, te credimus meminisse. Quia enim contra prohibitionem apostolice sedis uenire presumpserant, que per suas litteras nuntiarat, omnes illos excommunicationis uinculo innodatos, et indulgentie quam apostolica sedes crucesignatis indulsit immunes, qui terras  Christianorum inuadere uel ledere attentarent, nisi uel ipsi eorum iter nequiter impedirent, uel alia iusta uel necessaria causa forsan occurreret, propter quam aliud agere, accedente consilio apostolice sedis legati, ualerent, excommunicationis sententiam incurrerant ipso facto, nosque postmodum absolutionem illam nuntiauimus nullam esse, quam a nobis se accepisse credebant, cum sententiam apostolice sedis preter auctoritatem ipsius nullus possit penitus relaxare. uolentes autem eis in huius necessitatis articulo subuenire, dilecto filio nostro, P . . . . . tituli Sancti Marcelli presbytero cardinali, apostolice sedis legato, dedimus in mandatis, ut per se uel alium uirum discretum, recepta iuratoria cautione ab his  qui nondum iurauerant nostris stare mandatis, et confessione illorum qui iurarant audita, quod recognoscerent scilicet se taliter iurauisse, absolutionis eis beneficium exhiberet. Inter cetera uero, que sub debito iuramenti mandati precepimus absolutis, hoc nos meminimus expressisse, ut, de cetero a similibus penitus abstinentes, terras Christianorum, nisi ex predictis causis et sub conditione premissa, inuadere uel ledere non auderent. Postmodum uero, cum comites et barones per suas nobis litteras intimassent,  quod iuxta mandatum nostrum absolutionis fuerant beneficium assecuti, et quod uniuersi et duo barones ad satisfaciendum iuxta mandatum nostrum, super eo quod apud Iaderam sententiam excommunicationis incurrerant, per patentes litteras se ac suos obligauerant successores, in litteris quas ipsis remisimus, notauimus hoc expresse, ut nullus eorum sibi temere blandiretur, quod terram Grecorum occupare sibi uel predari liceret, tanquam minus apostolice sedi deuotam, et quod imperator Constantinopolitanus, deposito fratre suo et etiam excecato, imperium usurparat, cum eorum non esset de ipsorum iudicare delictis, nec ad hoc crucis signaculum assumpsissent, inhibitionem quoque premissam, que ipsis sub interminatione anathematis  facta erat, eos mandauimus memoriter retinere. Licet igitur optaremus, ut per studium et sollicitudinem eorumdem Constantinopolitana Ecclesia ad deuotionem Ecclesie Romane rediret, quia tamen eos circumuenire nec uolumus nec debemus, ueremur eos denuo excommunicationis sententiam incurrisse, multisque uidetur, quod a reatu periurii nullatenus sint immunes, quod contra id uenire presumpserint, quod eis prohibitum fuerat sub debito iuramenti. Quia uero ipsorum salutis sollicitudinem gerimus pastoralem, monemus fraternitatem uestram, et per apostolica uobis scripta mandamus, quatenus instetis monitis et exhortationibus apud eos, ut per legatos nostros, uel eorum alterum, uel alium uirum discretum, quem  uterque uel alter eorum ad hoc duxerit delegangandum, absolutionis beneficium deuote quesitum percipere in uera cordis contritione procurent, et sic reconciliati ecclesiastice unitati, et sic purgati a labe criminum, in obsequium Iesu Christi procedant, cui aliter, sicut credimus, non placerent. uos quoque, si consentiendo eorum actibus excommunicationis maculam incurristis, simili modo uos faciatis absolui. Quamuis autem, ut ueritas eos liberet, noluerimus supprimere ueritatem, uos tamen, ut alienis, et maxime Grecis, sua uerenda non detegant, sollicite procuretis, ne forte scintilla deuotionis, que in ipso imperatore uidetur accensa, in iacturam, non tam nostram quam suam, possit exstingui.

 Datum Anagnie . . . . . anno sexto.



CCXXXIII. ABBATI  ET CONuENTUI DE ALBAMARLA. Priuilegium.

Iustis petentium, etc., usque assensu. Ecclesias de Plaga, et de Flames, quas de concessione diecesanorum episcoporum cum earumdem patronorum assensu in usus proprios conuertistis, sicut eas iuste, etc. Nulli ergo, etc.



CCXXXIu. CONuENTUI SANCTAE EUPHEMIAE. Ut Ioannem, capellanum PP. in abbatem recipiant. 


Cum filii dissidentes, patre uiam uniuerse carnis ingresso, non lenirent dolorem matris, sicut debuerant, sed augerent, eius tunicam rumpere molientes, quia non erat eis cor unum et anima una, non potuerunt habitare fratres in unum, imo uaria sibi tabernacula, quantum in eis fuerat, fabricantes, et diuidentes ouile, pastores sibi uarios nominarunt, homines secundum cor suum suis capitibus imponentes, nec curantes, si forsan in duos matris diuideretur affectus, ut esset una duorum, dummodo quilibet uel modicum quid de hereditate matris  acciperet, et iuxta sue uoluntatis arbitrium non communem conuentui, sed sibi et parti sue potius patrem eligerent specialem. Sic igitur, facientibus uobis, est factum, ut, dum quilibet uestrum non que Iesu Christi fuerant, sed sua potius, quereret, et non communem matris utilitatem, sed propria commoda procuraret, mater uestra uiduata pastore uiduitatis opprobrium diutius sustineret: et, quoniam trahebatur in partes, et diuersis cogebatur amatoribus deseruire, cogeretur tandem ad nos suam querimoniam destinare, cum inter nominatos a uobis contentio fieret, uter esset potior, et deberet potius obtinere. Licet autem, post commissiones quam plures a nobis sub certa forma, sicut plene nouistis, obtentas, nominatio fuerit utraque cassata,  quidam tamen uestrum hominem, qui uestris non conueniebat actibus, utpote professionis alterius, uidelicet dilectum filium . . . . . abbatem Curacii  , sibi presumpserunt eligere in abbatem.

Ceterum, quamuis abbatem ipsum uirum religiosum esse nouerimus et instructum, in spiritualibus et in temporalibus circumspectum, quia tamen Cisterciensis ordinis monachi, etsi Regulam beati Benedicti sequantur, habent tamen propria instituta, et a uobis tam habitu quam ritu differunt in quibusdam, scientes quod non bene aratur in boue et asino, nec induenda est uestis ex lana linoque contexta, et, iuxta sententiam ethnici:

 Non bene inequales ueniunt ad aratra iuuenci. 
Electionem huiusmodi non duximus approbandam. Ne autem Ecclesia uestra diutius ex uestra dissentione uacaret, et uidua in filiorum etiam dispendium remaneret, de tribu, et cognatione sua uirum ei duximus prouidendum, qui tanto maioris ei dilectionis exhiberet affectum, et illius in se necessitates susciperet, et roboraret infirma, quanto ad id amplius ratione duplici teneretur. Dilectum itaque filium, I. quondam capellanum nostrum, uirum religione  conspicuum et scientia commendandum, in monasterio Cauensi et in capellania nostra probatum nobis, et fratribus nostris merito sue probitatis acceptum, de gremio apostolice sedis accepimus, et eius filie, uidelicet ecclesie uestre in uirum concessimus, et uobis in patrem prefecimus et abbatem, sperantes, quod per industriam et sollicitudinem eius in spiritualibus et temporalibus monasterium uestrum, dante Domino, suscipiet incrementum. Monemus igitur uniuersitatem uestram, et exhortamur attentius, et per apostolica uobis scripta mandamus atque precipimus, quatenus abbatem ipsum ad gerendam ipsius monasterii sollicitudinem cum gratie nostre plenitudine uenientem, sicut patrem et pastorem recipiatis hilariter, et benigne  tractetis, salubria monita et statuta ipsius suscepturi, humiliter et inuiolabiliter seruaturi, ut cum in uobis filialis affectus fuerit deuotionem expertus, paterne dilectionis gratiam uobis impendere teneatur, non tanquam in clero dominans, sed factus potius ex animo forma gregis. Alioquin, sententiam, quam regulariter tulerit in rebelles, ratam habebimus, et faciemus, auctore Domino, inuiolabiliter obseruari.

Datum Anagnie, Nonis Februarii.

Scriptum est clero et populo iurisdictioni monasterii Sancte Euphemie subiectis, in eumdem fere modum, usque tractetis; ei de cetero sicut predecessori eius hactenus intendentes, et assistentes eidem in negotiis monasterii procurandis, cui etiam  iuramentum fidelitatis secundum uestram, et progenitorum uestrorum consuetudinem, cum a uobis exactum fuerit, impendere non tardetis; si quid contra fidelitatem eidem monasterio debitam iurauistis, illud tanquam illicitum nullatenus obseruantes; mandatum apostolicum taliter impleturi, quod idem abbas uos, sicut speciales ecclesie filios, diligere debeat et fouere. Alioquin, etc., ut supra.

Datum Anagnie, uII Id. Februarii.



CCXXXu  . . . . . . ILLUSTRI REGI ARRAGONUM. Legationem in Hispaniam in aliud tempus differt. 

 Diuine legis iniuria, et zelus domus Domini cor regium tetigisse uidetur, dum ad eorum aspiras suspiria et interitum ardenter intendis, qui filios Isrel grauiter persequuntur, et de terra uellent Christi nominis memoriam abolere. Consideras etenim, quod ad uindictam malefactorum, laudem uero bonorum, materialem gladium accepisti, et ideo niteris, ne illum accepisse in uacuum uidearis, terram illam de manibus eorum eripere, quam olim Christianissimi reges et Catholici principes effusione proprii sanguinis compararunt. Quia uero ad  id insufficientem te reputas, nisi aliorum regum auxilio fulciaris, sitque uobis cor unum, et anima una, et faciatis uindictam in nationibus, et ultiones in populis, qui nobiscum non congregant, sed locum nostrum et gentem tollere moliuntur, quia ipsi super hoc tecum non sentiunt, imo longe alia mens est eis, ita, ut quidam eorum hostes crucis fouere in malum sibimetipsis retinere uideantur, postulabas a nobis, ut propter hoc legatum nostrum in Hispaniam mitteremus, qui corda regum ipsorum ad te conuerteret, et te ipsis fortius couniret, fieretque societas uestra, quasi ciuitas firma, dum fratres se inuicem adiuuarent, nec de facili funiculus multiplex rumperetur. Nos autem, iampridem, cum primo uidelicet super hoc tuum nobis intimasti  propositum , tibi tunc duximus consulendum, ut hoc tempore contra Christianos  fortius excitares; nunc quoque tanto fortius in proposito nostro persistimus, et priori consilio, quod adhuc salubre credimus, adheremus, quanto pars hostilis uidetur ex eo amplius roborata, quod rex Marrochitanus de rege Maioricarum, sicut accepimus, triumphauit, et, coniunctis duobus regnis in unum, cum potentia malitia eiusdem Marrochitani regis excreuit; unde, ad presens, ex causa  predicta, legatum in Hispaniam non proponimus destinare. Monemus igitur serenitatem regiam, et exhortamur in Domino, quatenus, Deum habens pre oculis, adolescentiam tuam ei studeas dedicare, sicque ipsi studiose deseruias, ut a temporalis regni solio ad regnum peruenias sempiternum.

Datum Anagnie, XuI Kal. Martii.



CCXXXuI  . ARCHIEPISCOPO SENONENSI. Reddit rationes cur alias nimis dure scripserit, et eum consolatur  . 

Licet epistola, quam pro uenerabili fratre nostro  . . . . . Antissiodorensi episcopo, contra nobilem uirum . . . . . comitem Antissiodorensem, tue fraternitati direximus, grauis fuerit, et, quasi penetrabilior omni gladio ancipiti, tuum animum penetrarit, ita quod, ipsa recepta, quodammodo animam tuam tue uite tederet, utpote que multum amaritudinis et nichil dulcedinis continebat, plus ales quam mellis habens, imo, nescia prorsus mellis, quod ad sacrificium lex Mosaica non admittit, salem solummodo, quod apponitur in omni sacrificio, sapiebat; non tamen nos penitet sic scripsisse; sed ad horam te  contristasse gaudemus, non quia contristatus es tantum, sed quia contristatus es ad penitentiam, uel, quod non minus cupimus, ad cantelam. Quamuis autem causas, propter quas tibi tam dure scripserimus, supprimere melius crederemus, quam aliquas exprimere rationes, ne tamen abundantiori absorbearis tristitia, et consolari nolens, si quos queris non inuenias consolantes, penitus confundaris, et cogaris abire retrorsum, et manum ab aratro reuocare, quare te sic exasperandum duxerimus, presentibus explicamus. Sane, cum idem comes nobilis sit et potens, imo de potentioribus et nobilioribus regni Francorum existat, non ad confusionem tuam, sed ad prouisionem sic scripsimus, ut seueritatem, quam in eum postmodum auctoritate  apostolica exerceres, litterarum nostrarum asperitas excusaret, et eius consanguinei et amici, non tibi sed nobis, si quid faceres, imputarent. Preterea, cum plurimi prelatorum, quod dolentes referimus, non solum, ut legitur, prohibeant a sanguine manus suas, sed, uelut lingua eorum adheserit faucibus, facti sunt sicut canes muti non ualentes latrare, illos in te ac per te fortius excitare uoluimus ad faciendam uindictam in nationibus et increpationes in populo, ad annuntiandam impietatem suam impiis et scelera sceleratis, ad exerendum Petri gladium, quem rubigo consumperat apud eos, ad uindictam malefactorum lau . . . . . uo . . . . . bo . . . . .  et ad opus Dei non negligenter sed diligenter potius peragendum, ne uituperaretur ministerium  nostrum in eis, si non punirent de cetero, sed palparent uitia subditorum, et esset apud eos acceptio personarum; quia, cum notum sit uniuerso regno Francorum, quod inter fratres et cepiscopos nostros te speciali quadam dilectione complectimur, et tuum amplisu zelamur honorem, per predictam epistolam negligentiam increpauimus aliorum, intelligentium per se ipsos, quod, si tibi non parcimus, nec eis in casu simili parceremus. Nam, qui naturalibus ramis oliue non parcit, quomodo parceret oleastri surculis adoptiuis? Insuper, cum noui languores nouas exigant medicinas, et inauditum sit hactenus, ut aliquis ita dure contra stimulum calcitraret, et sic persecutus fuerit ecclesiasticam  disciplinam, ut, quia diecesanus episcopus, exigentibus culpis eius, terram ipsius subiecerat interdicto, et decedentibus in eadem ecclesiasticam inhibuerit sepulturam, cameram eius in cemeterium uerteret, et in ea mortuorum corpora sepeliret, cum prompti essemus, et uellemus te similiter esse promptum, tantam presumptionem ulcisci, et in presumptorem seueritatem ecclesiasticam seuerius exercere, in te dure reprehendimus negligentiam precedentem, ne mandatum nostrum negligeres adimplere. Habet enim redarguentis sermo plus energie quam monentis, et ad parendum mouet amplius auditorem, quia ea que uelut  placato animo protulit monitor, ab extremis labiis uidentur exputata  , redargutor uero ea abundantia cordis uerbum eructare creditur, ut irascens. Quia ergo tum prauis initiis fortiter fuerat obuiandum, ne quid in eum remissius ageres, te non remisse monendum, sed aspere duximus increpandum. Nam, etsi peticum sit, est tamen quasi propheticum et morale, quod legitur in Peta:

Principiis obsta, sero medicina paratur,
Cum mala per longas inualuere moras. OuID.

Esset autem eidem comiti, propter immanitatem sceleris perpetrati, preter alia iniungendum, ut cadauer, quod in cameram episcopi fecit tumulandum inferri, propriis humeris asportaret, quatenus,  sicut excessus eius est notus, sic penitentia notaretur, ne facilitas uenie cuiquam incentiuum tribueret delinquendi. Monemus igitur fraternitatem tuam et exhortamur attente, et per apostolica tibi scripta mandamus, quatenus non decidat uultus tuus, nec de nostra dilectione diffidas, de qua tanto confidere magis debes, quanto seuerius te duximus arguendum, cum noueris esse scriptum: Pater filium quem diligit corripit , etc. Qui parcit uirge filium suum odit ; nam et Deus quos amat arguit et castigat. Noueris igitur, quod, quantumcunque uerba ipsa tibi aspera uideantur, non tamen ex indignationis amaritudine, sed de rectitudinis zelo correctio tam dura processit. uolumus etiam, et mandamus, ut, si quem rancorem aduersus  eumdem episcopum concepisti, deponas, pro quo ueritati testimonium perhibemus, quod litteras a nobis sub hac forma non petiit, sed de comite nobis tantum lacrymabilem querimoniam destinauit. Ceterum, non possumus non mirari, quod uerbum quoddam, quod in litteris quas tibi direximus habebatur, quidam carissimo in Christo filio nostro, . . . . illustri regi Francorum, non exponere sed peruertere presumpserint, tanquam nos haberemus eumdem super hereticorum defensione suspectum, quos scimus ipsum potius impugnare. uerum, cum non solum a malo, sed ab omni specie mali precipiat Apostolus abstinendum, ne uel inimici etiam quod in eo reprehenderent inuenirent, uoluimus,  ut, sicut est immunis a culpa, sic se immunem ab infamia exhiberet, et taliter prouideret episcopo propter malitiam comitis exsulanti, ut per reuocationem ipsius hereticos persequi uideretur, qui gaudium suum eius exsilium reputabant. Personaliter igitur accedens ad regem, fideliter ei mentis nostre puritatem exponas, et ab intellectu illo peruerso studeas reuocare, excusans predictum episcopum apud eum, cum non ad petitionem ipsius uerbum illud fuerit litteris memoratis insertum. Demum, licet ad consolationem tuam presentes tibi litteras dirigamus, ne nimia forte tristitia tuum animum absorberet, priorum tamen te uolumus recordari,  ut opponas te murum pro domo Domini ascendentibus ex aduerso, ita quod zelus eius te comedere uideatur.

Datum Anagnie, XuI Kal. Martii, pontificatus nostri anno sexto.



CCXXXuII. MONACHIS MONASTERII MOLISMENSIS. Ne pecuniam mutuo, absque abbatis et conuentus assensu accipiant. 

Ad nostram noueritis audientiam peruenisse, quod quidam uestrum, preter sui abbatis  et conuentus assensum, quamdam mutuo receperunt pecunie quantitatem, unde monasterium uestrum et obedientie ipsi subiecte graui premuntur onere  debitorum. Quocirca, presentium uobis auctoritate districte inhibemus, ne quis monachus uel conuersus, sub professione uestre domus astrictus, sine consensu et licentia abbatis et maioris partis capituli uestri, pro aliquo fideiubeat, uel ab aliquo pecuniam mutuo accipiat, ultra pretium capituli uestri prouidentia constitutum, nisi propter manifestam domus uestre utilitatem. Quod si facere forte presumpserit, non teneatur conuentus pro iis aliquatenus respondere.

Datum Anagnie, XI Kal. Martii.



CCXXXuIII. DECANO  , ET CAPITULO EBROICENSI. Quod nulli laico ius patronatus habenti in ecclesiis liceat decimas exigere. 


Ad augmentationem ecclesiarum sollicitudinem nos habere conuenit efficacem, si officii nostri debitam prosequi uolumus actionem, et illis gratanter auxilium apostolicum impertiri, qui earum intendere satagunt incrementis. Cum igitur, sicut accepimus, multi laici sint in Ebroicensi diecesi, qui ius in ecclesiis possident patronatus, et ex mala consuetudine decimationes in locis pluribus, quasi hereditario iure, detineant; uolentes ecclesie uestre paterna benignitate consulere, auctoritate uobis presentium indulgemus, ut si qui laicorum illorum, ius patronatus ecclesiarum, seu decimationes prescripto modo detinent, si ad reddendum illas ecclesiis suis induci non possunt et Ebroicensi capitulo  dare forte uoluerint, liceat uobis eas, de assensu episcopi  uestri, nullius contradictione uel appellatione obstante, recipere, ac pacifice possidere. Nulli ergo, etc.

Datum Anagnie, uII Id. Februarii, anno sexto.



CCXXXIX  . EPISCOPO ANTISSIODORENSI  . Ut ad exstirpandam hereticam prauitatem insurgat. 

Aedificauit sicut tinea domum suam, et fecit  umbraculum sicut custos hereticorum peruersitas, mentes hominum prauis persuasionibus corrumpendo, et subtrahendo eis per predicationem erroris fidei fundamentum, ut, irruente uento a regione deserti, corrupta domus obsistere nequeat, et quod fundamento non adheret umbraculum penitus exsuffletur, sicque corrupti cum corruptoribus suis descendant ad inferna uiuentes. Licet igitur, tibi et uenerabili fratri nostro . . . . . Bituricensi archiepiscopo, et dilectis filiis . . . abbati Cluniacensi, cum quibuslibet aliis, inquisitionem et correctionem eorum duxerimus committendam, qui, more tinee, super sacerdotale uestimentum nisi sunt construere locum suum, leprosorum specie in Euangelio designati, quorum sano colori candor aspergitur uitiosus,  cum misceant sanis insana, et diuersitate coloris uarientur in uerbis: cum tamen eorum diecesanus exsistas, et, tanquam proprius medicus, unde illis infirmitates eueniant, et ad quid earum tendant symptomata, cognoscere tenearis, fraternitati tue per apostolica scripta mandamus, quatenus per te ipsum ad inquisitionem infirmitatis huiusmodi, et curationem ipsius sollicitudine diligenti procedas, quia si putredinem uulneris aperitione non eiicis, sana caro nequaquam in loco putredinis coalescet, uel si sentes campi, culture cuius es deputatus, uomeris scissione non eruis, terra in segetem semina non producet accepta; quia, ubi tacet qui datus est predicator, arguenda non arguens, nec corrigens corrigenda, culpam approbasse uidetur,  que crescens datur aliis in exemplum, cum eam pastoris lingua non secat. uigila ergo, uenerabilis frater in Christo, et ut nudus non ambules tua custodias uestimenta, ne tinea corruptionis illa pessundet, et ibi locum edificet corruptele, si plebem tibi commissam heretici, tanquam indoctam, a uelamine fidei pestifera predicatione denudent, nudamque dimittant, indumenta tollentes, ut frigus prauitatis interimat quam calor uirtutis diuine fouebat.

Datum Anagnie, XI Kal. Martii, anno sexto.



CCXL. GRADENSI ELECTO  . Reprehendit eum quod differat munus consecrationis, et minatur. .


Si iuxta tuorum exigentiam meritorum, et districtione canonica tecum agere curassemus, pro te petitio facta hodie locum non haberet, quia, non solum non posses in episcopum promoueri, sed a prelationis officio deiici debuisses. Tanto namque tempore distulisti, post confirmationem electionis, munus consecrationis accipere, quod, si uel ignorans, fecisti, tanquam ignorans debes penitus ignorari, uel tanquam negligens negligi, aut tanquam contemnens contemni, cum infra tempus canonicum  consecrationem accipere non curasti, sed nec longe post tempus petere noluisti, ut de palleo taceamus. uerum, quia tenebre ante lucem occultari non possunt, quamuis ualeant effucari, cur hoc feceris non potuit nos latere, sed quo magis petisti latibulum, eo magis in propalatum deuenisti. Reuera, sicut ex tuis et aliorum litteris accepimus euidenter, infirmitas et pinguedo, sed magis cordis quam corporis, plus mentis, quam uentris, te hactenus potuerunt, imo plus poterunt de cetero, impedire. Sufficiat ergo tibi, quod es hactenus toleratus, et pro magno reputes stare qui non ascendere sed descendere meruisti. Nos tamen auctore Domino, super hoc statuemus quod uiderimus statuendum, propter cautelam utique necessariam malentes dimittere suspensum  in dubio, quam ab officio reddere te suspensum.

Datum Anagnie, X Kal. Martii.



CCXLI  . ABBATIBUS SANCTI APRI  ET SANCTI LEONIS  ; MAGISTRO R. ARCHIDIACONO, TULLENSIBUS. Ut apostolice sedis legatus patronis etiam inconsultis sacerdotia conferre possit. .

Dilectus filius, R. Metensis canonicus, nobis humiliter intimauit, quod, cum uenerabilis frater noster . . . Prenestinus episcopus, apostolice sedis legatus, ecclesiam Sancti Trudonis eidem ad resignationem proprii pastoris in manibus eius factam, liberaliter contulisset, dilectus filius, B. Metensis archidiaconus, ad quem illius ecclesie presentatio  pertinebat, asserens, quod eodem inconsulto conferri non potuit a legato, donationi eius minus rationabiliter se opponens, canonicum ipsum super eadem ecclesia indebite molestare presumpsit. Cum igitur plus iuris habeat in concessione prelatus, quam in presentatione patronus, nec preiudicetur prelato, si quando per apostolice sedis legatum, eo inconsulto, ecclesia concedatur, discretioni uestre per apostolica scripta mandamus, quatenus dictum archidiaconum, ut ab eius super hoc indebita molestatione desistat, monitione premissa, per censuram ecclesiasticam, appellatione remota, cogatis. Nullis litteris, etc. Quod si non omnes . . . duo uestrum, etc.

Datum Anagnie, X Kal. Martii, anno sexto.



CCXLII. EPISCOPO AGATHENSI  ; ABBATI SANCTI PONTII  . Sententiam suspensionis in episcopum Biterrensem a P. de Castronouo et Radulfo, monachis Fontisfrigidi, apostolice sedis legatis, latam, auctoritate apostolica confirmat  . .


Sicut ex tenore litterarum dilectorum filiorum, P. de Castro-nouo et Radulfi, monachorum Fontisfrigidi, nobis innotuit, cum de mandato nostro ad exstirpandos hereticos de prouincia Narbonensi, sicut uiri discreti et Dei zelum habentes, et pro fide Christiani nominis apprehendentes arma et scutum,  diligenter et sollicite laborarent . . . . . Biterrensis  episcopus, requisitus ab illis, cum eis ire noluit ad commonendum super hoc nobilem uirum . . . comitem Tolosanum, et postmodum rogatus ab ipsis, ut consules ciuitatis Biterrensis ad heresim abiurandam, et ad defendendam contra hereticos Ecclesiam Dei, cum eis pariter admoneret, non solum non acquieuit eorum monitionibus, sed id fieri prepediuit, Christi se constituens inimicum, cum ipse ad hoc per se pro debito sui officii teneretur; et cum, auctoritate nostra conuocato clero, iniunxissent eidem, ut, nisi usque ad diem prefixum hereses dicti consules abiurassent, ipsos non differret excommunicationis uinculo innodare, licet hoc promiserit se facturum, id tamen effectui minime mancipauit,  propter quod dicti P. et R. ipsum ab administratione, nec non et episcopali officio suspenderunt, donec se nostro conspectui presentaret, clero Biterrensi, ne interim sibi obedirent in aliquo, in uirtute obedientie, sub excommunicationis pena, districtius inhibentes. Licet igitur quamplures enormitates de ipso audiuerimus, quas non possumus nec debemus sub dissimulatione transire, quoniam ad exstirpandum crimen hereseos, per quod blasphematur diuina maiestas, se non solum negligentem sed et contumacem ostendit, predictam suspensionis sententiam ratam habentes, discretioni uestre per apostolica scripta mandamus et districte precipimus, quatenus eum denuntietis et faciatis per  omnes ecclesias dieceseos Biterrensis suspensum ab omni officio et beneficio, appellatione remota, publice nuntiari, donec ad presentiam nostram cum litteris eorumdem monachorum suspensus accedat, uniuerso clero et populo dieceseos Biterrensis, ne illi obedientiam aliquam exhibeant, auctoritate nostra firmiter iniungentes. Ne uero Biterrensis ecclesia dispendium patiatur, aliquibus personis, quas ad hoc idoneas esse noueritis, administrationem ipsius, auctoritate nostra suffulti, sublato appellationis obstaculo, interim committatis, contradictores per censuram ecclesiasticam, appellatione postposita, compescendo.

Datum Anagnie, XII Kal. Martii, anno sexto.



CCXLIII  NARBONENSI ARCHIEPISCOPO  . Lamentabilis epistola, quod tota eius prouincia sit hereticis repleta. 


Mirabilis architectus, Christi Dei uirtus et sapientia, domum sibi excisis columnis septem, et in fundamento se lapide primario collocato, construxit, spe cum sermone prophetico parietes erigente, ac ponente consummationis tectum cum doctrina euangelica caritate, constituensque in quatuor angulis uirtutes quatuor cardinales, eam nichilominus uario uirtutum ornatu depinxit, interius, ut ab intus omnis gloria filie regis esset. uerum ille, qui a principio in ueritate non stetit, huius edificii structuram mirabilem non sustinens patienter, ualidum uentum  misit a se, regione deserti, ut, concussis quatuor angulis domus, si posset, euerteret fundamentum. Sed, licet domus multipliciter quatiatur, pati non potest omnino ruinam, cum sit supra firmam petram mirabiliter constituta: arietibus tamen aliquando datis in gyro, aliquos lapides excutit a structura, dum pugnant filii contra matrem, plus quam ciuile prelium exercentes, et Christi tunicam inconsutilem laniant, que sorte potius uni fuerat concedenda. Aduenerunt namque musca, que est in extremo fluminis Aegypti, et apis, que est in terra Assur, torrentes uallium occupantes, et quiescentes in petrarum cauernis et foraminibus uniuersis. Non enim in eos, qui solide petre adherent, solidati ab ea,  possunt aliquid usurpare, sed in uaccis populorum taurorum congregatio debacchatur. uerumtamen, huius domus custodie deputati, et pastores gregis dominici constituti, non ascendunt hodie ex aduerso, ut pro domo Isrel se murum opponant, contra hostes huiusmodi pugnantes cum terre bestiis pro eadem. Nullus fere potest amodo inueniri, qui cum Moyse ponat gladium super femur in ultionem iniurie Redemptoris, contra eos qui uitulum conflatilem constituunt adorandum, nec Phinees pugione configit Hebreum cum Madianitide ceuntem. Banaias quoque in diebus niuis, ut leonem in media cisterna percutiat, non descendit, nec Samson prosternit  asini mandibula Philisteos. Abiot etiam contra Eglon, regem Moab, siccam non exerit ambidextram, nec Simeon et Leui gladiis accinguntur, ut sororis stuprum studeant uindicare. Pastores, ante semetipsos pascentes, gregi dominico pabula non ministrant; quod est infirmum consolidare non student, nec sanant quod est egrotum; non alligant quod est fractum, et quod periit non requirunt; gladium uero suum a sanguine prohibent et opus Dei faciunt negligenter. Facta est autem fames in terra, et paruuli querunt panem, sed qui frangat eis uix aliquis inuenitur. Labe igitur heretice prauitatis prouincia tua infecta, non solum superseminata zizania de agro tuo, sicut audiuimus, eradicare non studes, qui deberes Nabot exemplo morti potius  exponere temetipsum, quam hortum olerum uineam tuam facere permitteres Achab regem; uerum etiam, dilectis filiis, fratri R. et fratri P. de Castronouo, monachis Fontis-frigidi, qui ad exstirpandas hereticas prauitates illuc a sede apostolica sunt transmissi, tuum denegas auxilium et fauorem, nolens eis in suis necessitatibus subuenire, cum os boui trituranti non debeat alligari, nec his qui, non que sua querentes, sed que sunt potius Iesu Christi, uerbo insistunt pariter et doctrine, minime te deceat denegare, quos etiam, etsi a nobis missi non essent, ex iniuncto tibi officio deberes amplecti, et recipere in uisceribus caritatis. Rogatus autem ab eis, ut cum ipsis ad dilectum filium, nobilem uirum . . . . . comitem Tolosanum accederes, ut tam  tua, quam ipsorum persuasione posset induci ad iurandum, quod hereticos expugnaret in defensionem ecclesiastice unitatis, eis acquiescere nullo modo uoluisti, cum tu ipse rogare deberes potius quam rogari, sed nec etiam unam eis saltem equitaturam tunc uoluisti concedere, ad opus quod inceperant peragendum, licet postmodum ad multam instantiam, et importunitatem ipsorum, unam sibi duxeris concedendam. Cum igitur his, qui dant psalmum, tympanum non debeat denegari, nec prohiberi carnalia metere, qui student spiritualia seminare, fraternitati tue per apostolica scripta precipiendo mandamus, quatenus, cum dictos monachos ad teuenire contigerit, eos benigne suscipiens, tam in  equitaturis, quam aliis necessariis, ipsis honeste studeas prouidere, nichilominus contra ipsos hereticos taliter assistas eisdem, ut ipsi opus inceptum laudabiliter ualeat consummare, ac tu non possis de negligentia ulterius reprehendi; sciturus, quod si secus, quod non credimus, egeris, indignationem nostram poteris formidare.

Datum Anagnie, Iu Kal. Februarii, pontificatus nostri anno sexto.

Scriptum est super hoc, in eumdem fere modum, episcopis, abbatibus, prioribus, et aliis ecclesiarum prelatis per Narbonensem prouinciam constitutis.

Scriptum est . . . . . abbati uallis-Magne, et magistro  Rodulfo, canonico Narbonensi, ut, cum a dictis fratribus fuerint requisiti, accingantur ad laborem cum eis in messem Dominicam profecturi.

Scriptum est . . . . . abbati Cisterciensi, ut si quos in ordine suo ad predicationis officium idoneos esse cognouerit, cum a dictis fratribus fuerit requisitus in adiutorium eorumdem mittere non postponat.



CCXLIu  MAGISTRO ROBERTO. Epistolam decretalem, Licet Heli, exponit.

[Per tuas nobis litteras intimasti, te plurimum  dubitare super quadam epistola decretali, quam nos asseris edidisse de testibus admittendis contra Simoniacam prauitatem. Noueris igitur incunctanter, quod nos illam epistolam, que sic incipit:  Quamuis ad abolendam, nequaquam edidimus; sed aliam, que sic incipit: Licet Heli  , nos edidisse fatemur. Ad cuius intelligentiam credimus distinguendum, utrum is, contra quem agitur de Simoniaca prauitate, denuntietur simpliciter, an  criminaliter accusetur, et utrum agatur secundum iuris rigorem, an secundum temperantiam equitatis. Item, utrum sit ipse regularis, qui iam renuntiauerit mundo, an secularis, qui adhuc in mundo consistit, et utrum inferioris sit gradus, an excellentioris sit dignitatis. Ad hec, utrum antea fuisset clare opinionis ac bone fame, an grauiter infamatus et ualde suspectus, et utrum de facili possit puniri, an sine scandalo nequeat condemnari. Preterea, utrum testes sint honesti, an criminosi;  et utrum iam sint emendati de crimine, an adhuc in crimine perseuerent. Rursus, utrum crimina sint eadem uel minora, an paria uel maiora; utrumue testes ex zelo iustitie, an ex malignitatis fomite deposuisse credantur. Denique, utrum ad Simoniacam heresim detegendam sola dicta testium inducantur, an alia etiam adminicula suffragentur. Hec omnia sunt ad intelligentiam illius epistole distinguenda, sicut ex ipsius serie potest perpendere diligens indagator  . Ille namque Pomposianus abbas, qui iampridem renuntiauerat mundo, erat de simonia, periurio, dilapidatione ac insufficientia grauiter infamatus. Cumque per monachos, qui iurauerant perhibere testimonium ueritati, simonia multis  modis contra ipsum abbatem uideretur esse probata, ipse contra testes multas exceptiones opposuit, conspirationes uidelicet et inimicitias capitales, furtum et adulterium, ut eos a testimonio remoueret. Nos uero, ne innocentie puritas confusa succumberet, uel simonie prauitas effugeret impunita, illas duntaxat  exceptiones probandas admisimus, quibus forte probatis, testes non de zelo iustitie, sed de malignitatis fomite processisse constaret, ut conspirationes et inimicitias capitales. Ceteras autem exceptiones oppositas, ut furti et adulterii, propter immanitatem hereseos Simoniace, ad cuius comparationem cetera crimina quasi pro nichilo reputantur, duximus repellendas, quoniam, etsi probate fidem testium debilitarent in aliquo, non tamen euacuarent ex toto, aliis adminiculis suffragantibus, presertim, cum testes de crimine iam fuerint emendati. Tales igitur contra talem duximus taliter admittendos, non secundum iuris rigorem, sed secundum temperantiam equitatis, cum ageretur non criminaliter, ut deponeretur ab ordine, sed ciuiliter, ut ab administratione  remoueretur, tanquam immeritus, et damnosus. Et utique tales prelati ex leuioribus causis possunt ab administrationibus amoueri, maxime per summum pontificem, qui potestatem habet non solummodo iudicandi, sed etiam disponendi  , sicut quorumdam religiosorum approbata consuetudo deposcit. Unde, predictus abbas, non exspectata sententia, quasi male conscius sibi cessit.



CCXLu. ABBATI DE CANCELLATA  ; MAGISTRO B. CANONICO ALBETERRENSI, PETRAGORICENSIS DIeCESEOS; A. DE LA FAIA, CANONICO SANCTI FRONTONIS PETRAGORICENSIS. Ut I. Morelli, clericum, in ecclesia Engolismensi, in canonicum et fratrem nominatum, prebenda frui curent. 


Cum dilectis filiis . . . . de Nantolio  , et . . . . de Beania  abbatibus, et . . . . cantori Xanctonensi, nostras litteras misissemus pro dilecto filio, I. Morelli clerico, super restitutione Engolismensis prebende, qua se asserit a canonicis eiusdem ecclesie spoliatum, idem iudices, sicut nobis innotuit ex suarum continentia litterarum, super institutione ipsius I. testes recipere curauerunt, et attestationes ipsas sub suis apostolatui nostro transmisere sigillis, cum quibus eodem I. ad nostram presentiam accedente, ipsi, et dilecto filio El. canonico Engolismensi,  dilectum filium, Odonem, subdiaconum et capellanum nostrum, dedimus auditorem, et ipso E. litem nolente super hoc contestari, eo presente attestationes ipse aperte fuerunt, per quas constitit euidenter, quod prefatus I. auctoritate apostolica fuit Engolismensis ecclesie canonicus institutus, et per  procuratorem de prebenda eiusdem ecclesie corporaliter inuestitus. Quocirca, discretioni uestre per apostolica scripta precipiendo mandamus, quatenus, si uobis constiterit eumdem I. esse predicta prebenda spoliatum iniuste, uel contra iustitiam non admitti, ipsam ei, appellatione remota, restitui faciatis; contradictores, si qui fuerint, aut rebelles, per censuram ecclesiasticam, appellatione postposita, compescentes. Preterea, quoniam canonici Engolismenses super hoc ad nostram audientiam  appellarunt, nec fuerunt appellationem interpositam prosecuti, super restituendis expensis memorato I. quod canonicum fuerit, sublato appellationis obstaculo, decernatis, facientes quod decreueritis per districtionem eamdem firmiter obseruari. Quod si non omnes, etc. Duo uestrum ea nichilominus exsequantur.

Datum Anagnie, uII Id. Februarii, pontificatus nostri anno sexto.



INNOCENTII III ROMANI PONTIFICIS REGESTORUM SIuE EPISTOLARUM LIBER SEPTIMUS. PONTIFICATUS ANNO uII, CHRISTI 1204.



I  . CALOIOANNI BULGARORUM ET BLACORUM REGI, EIUSQUE POSTERIS. Priuilegium, quo Leoni, tituli S. Crucis presbytero cardinali, apostolice sedis legato, conceditur facultas ipsum in regem ungendi et coronandi. 


Caloioanni, illustri Bulgarorum et Blacorum regi, eiusque posteris ei tam in regno quam in deuotione sedis apostolice successuris, in perpetuum. Rex regum et Dominus dominantium, iehsu Christus, sacerdos in eternum secundum ordinem Melchisedech, cui dedit omnia Pater in manu, pedibus eius subiiciens uniuersa, cuius est terra et plenitudo eius, orbis terrarum et omnes habitantes in eo, imo  cui flectitur omne genu celestium, terrestrium, et infernorum, summum apostolice sedis et Ecclesie Romane pontificem, quem in beato Petro sibi uicarium ordinauit, super gentes et regna constituit, euellendi, destruendi, disperdendi, et dissipandi, et edificandi, et plantandi ei conferens potestatem, loquens ad eum in propheta, qui fuit de sacerdotibus Anatoth: Ecce constitui te super gentes et regna, ut euellas et destruas et disperdas, et dissipes et edifices et plantes . Ut autem id expressius demonstraret, non per alium, sed per seipsum, cum pro hominibus carnem assumpsisset humanam, et calceamentum suum extendisset in Idumeam, ut ei allophyli subderentur, et oues suas que de hoc  ouili non erant adduceret, et fieret unum ouile et unus pastor, in se, qui est super omnia Deus benedictus in secula, uniuersalis Ecclesie posuit fundamentum, eiusque apostolorum principi Petro magisterium contulit et primatum, dicens ad eum: Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum . Ubi etiam consequenter adiecit: Quodcunque ligaueris super terram, erit ligatum et in celis; et quodcunque solueris super terram, erit solutum et in celis .

Post passionem quoque suam, ascensurus in celum, ouile suum, uidelicet Ecclesiam, ei committens et commendans in omnibus, dixit ei: Pasce oues  meas , uocabulo tertio repetito; per hoc patenter ostendens quod ad eius ouile non pertinent oues ille, que se commissas et subiectas esse beato Petro contumaciter denegarent, et eius noluerint erudiri doctrina et magisterio subiacere. Siquidem Ecclesia est illa arca, in qua pauce anime, pereuntibus ceteris in diluuio, sunt saluate. Unde, sicut omnes quos arca non cepit, in diluuio perierunt, sic omnes qui extra Ecclesiam inuenti fuerint, in iudicio damnabuntur. Arca enim Ecclesiam, cataclysmus iudicium, et pastorem Ecclesie Petrum Ne rector arce figurant. Ille cum Domino legitur ambulasse; hic autem super undas maris, quod hunc  mundum significat, ad Dominum scribitur peruenisse. In quo etiam expresse notatur, quod Petro non specialiter aliqua specialis Ecclesia, sed totus mundus commissus fuerit et Ecclesia generalis. Nam, sicut aque multe sunt populi multi, sic mare magnum et spatiosum mundum significat uniuersum. Unde, uocatis ceteris in partem sollicitudinis, hunc assumpsit Dominus in plenitudinem potestatis, cum inquit ad eum: Tu uocaberis Cephas quod Petrus interpretatur  et caput, ut Petrum caput Ecclesie demonstraret, qui sicut unguentum quod a capite Aaron descendit in barbam, in membra diffunderet, ut nichil sibi penitus deperiret, quoniam in capite uiget sensuum plenitudo, ad membra uero pars eorum aliqua deriuatur. Insuper, querenti  Petro si quoties peccaret in eum frater eius dimitteret ei usque septies, Dominus legitur respondisse: Non dico tibi usque septies, sed usque septuagies septies . Sane, cum omne tempus septem dierum numero concludatur, multiplicatus in seipsum septenarius in hoc loco notat uniuersa peccata uniuersorum, cum solus Petrus non solum omnia sed et omnium possit crimina relaxare. Ipsi enim, et non alii, dictum a Domino reperitur: Tu me sequere ; id est in ueri pastoris officio et potestatis ecclesiastice plenitudine imitare; quia eum in officio uicarium sibi substituit Dominus et in magisterio successorem, sic hereditatem, in cuius preclaris funes  eius ceciderant, transferens in eumdem, ut aliis possit per eum et sub eo  quasi partem  facere de hereditate legata. [Cum igitur, licet immeriti eius uices geramus in terris qui dominatur in regno hominum, et cui uoluerit dabit illud, utpote per quem reges regnant et principes dominantur, cum Petro et successoribus suis, et nobis in eo, nouerimus esse dictum: Ego pro te rogaui, Petre, ut non eficiat fides tua, et tu aliquando conuersus confirma fratres tuos ; cum ex precepto Domini oues eius pascere teneamur; populis Bulgarorum et Blacorum, qui multo iam tempore ab uberibus matris sue alienati fuerunt, in spiritualibus et temporalibus paterna sollicitudine prouidere uolentes, eius auctoritate confisi per quem Samuel Dauid in regem inunxit, regem te statuimus  super eos, et per dilectum filium, Leonem  , tituli Sancte Crucis presbyterum cardinalem, apostolice sedis legatum, uirum prouidum et honestum, nobis inter ceteros fratres nostros acceptum, sceptrum regni ac regium tibi mittimus diadema, eius quasi nostris tibi manibus imponendum, recipiendo a te iuratoriam cautionem quod nobis et successoribus nostris et Ecclesie Romane deuotus et obediens permanebis, et cunctas terras et gentes tuo  subiectas imperio in obedientia et deuotione sedis apostolice conseruabis. Ad petitionem insuper uenerabilis fratris nostri, Blasii, Brandizuberensis episcopi, quem ad sedem apostolicam destinasti, publicam in regno tuo cudendi monetam tuo charactere insignitam liberam tibi concedimus facultatem. uenerabili etiam fratri nostro, archiepiscopo Trinouitano, in terris in quibus imperas uniuersis priuilegium concedimus primatie, qui, et successores ipsius, tuos in posterum successores, simili ab eis iuramento recepto, apostolice sedis auctoritate coronent, et in terra tua primatus obtineant dignitatem, eique metropolitani tam in Bulgarie quam Blacie prouinciis constituti subiaceant, et iuxta formam canonicam reuerentiam primati debitam  exhibeant et honorem. Sic ergo, fili carissime, gratiam quam apostolica sedes mater tua tibi facit agnoscas, sic retribuas nobis pro omnibus que tribuimus tibi, sic regnum tuum in apostolice sedis subiectione ac deuotione confirmes, ut, cum sub beato Petro in illius petre fuerit firmitate fundatum de qua inquit Apostolus: Petra autem erat Christus , nec pluuiarum imbres, nec impulsus uentorum, nec fluminum formidet incursus, tu quoque, preter auxilium apostolice sedis, quod iuxta deuotionem tuam senties in presenti, de temporali regno ad regnum peruenias sempiternum. Decernimus ergo ut nullus omnino . . . hoc priuilegium nostre constitutionis et confirmationis infringere, uel ei, etc. Si quis autem, etc.

 Datum Anagnie, per manum Ioannis, sancte Romane Ecclesie subdiaconi et notarii, uI Kal. Martii, indict. uII, Incarnationis Dominice anno 1203, pontificatus uero domini Innocentii pape III anno septimo.



II  . ARCHIEPISCOPO TRINOuITANO. Constituit etiam Trinouitanum archiepiscopum primatem totius Bulgarie et Blacie, mittitque illi priuilegium huiusmodi per dictum legatum. 

Archiepiscopo Trinouitano, Bulgarorum et Blacorum primati, eiusque successoribus canonice substituendis in deuotione sedis apostolice successuris in perpetuum. Rex regum, etc., usque ad Samuel  Dauid in regem inunxit, carissimum in Christo filium nostrum, Caloioannem, hactenus ipsorum dominum, regem statuimus super eos, per dilectum filium, etc., usque deuotione sedis apostolice conseruabit. [Te quoque in regno Bulgarorum et Blacorum primatem statuimus, et ecclesie Trinouitane presenti priuilegio auctoritatem concedimus primatie, statuentes, ut tu, et successores tui, qui tibi in apostolice sedis deuotione successerint, ceteros  metropolitanos Bulgarie et Blacie precellatis ratione primatie, et ipsi tibi et eis iuxta formam canonicam reuerentiam primati debitam exhibeant et honorem, fraternitatem tuam scire uolentes, quod apud nos hec duo nomina, primas et patriarcha, pene penitus idem sonant, cum patriarche et primates teneant unam formam, licet eorum nomina sint diuersa. Presenti quoque priuilegio, tibi et per te tuis successoribus, inungendi, benedicendi et coronandi reges Bulgarorum et Blacorum in posterum liberam concedimus facultatem. Obeunte uero te, nunc ecclesie memorate primate, nullus ibi qualibet subreptionis astutia preponatur, nisi qui canonice fuerit electus ad eam secundum consuetudinem approbatam. Electus autem, per metropolitanum  et alios suffraganeos eiusdem ecclesie, qui poterunt interesse, in episcopum solemniter consecretur. Consecratus uero, ad sedem apostolicam nuntios suos mittat, pallium de corpore beati Petri sumptum, insigne uidelicet plenitudinis pontificalis officii, petituros; in cuius susceptione iuramentum illud nobis, et successoribus nostris, et Ecclesie Romane prestabit, quod alii primates et metropolitani, secundum generalem consuetudinem, nobis prestant, et tu ipse in susceptione pallii prestitisti; cuius formam bulla nostra signatam ad perpetuam memoriam destinamus, exprimentes in ea, ut, cum in regem quemlibet ex predicti regis successoribus coronarint, prescriptum ab eo recipiant  iuramentum. Cum autem aliquis metropolitanorum, qui tibi iure subiacent primatie, uiam fuerit uniuerse carnis ingressus, confirmabis electionem canonicam de persona idonea celebratam, et personam electam in episcopum consecrabis. Pro palleo uero, nuntios tuos cum nuntiis ecclesie cui prest, ad apostolicam sedem mittes, nosque illud tibi per eos libenter et hilariter transmittemus, per te metropolitano episcopo, iuxta formam quam sub bulla nostra recipies, solemniter conferendum; ita tamen, quod, si legatum uel nuntium nostrum contigerit interesse, id cum eo pariter exsequaris. Chrisma uero et oleum catechumenorum et infirmorum singulis annis in cena Domini, tam in ecclesia tua quam in qualibet Ecclesia Blacie  , fieri secundum  consuetudinem Ecclesie Romane concedimus, ut,  quoties necesse fuerit, qui baptizandi fuerint baptizentur, et confirmentur per diecesanos episcopos qui fuerint confirmandi, nec episcoporum consecratio, nec ordinatio sacerdotum, propter defectum huiusmodi, uel impediatur penitus, uel diutius differatur, quia, licet hactenus apud uos nec in sua ordinatione presbyteri, nec in consecratione sua episcopi consueuerint sacram recipere unctionem, uolumus tamen, ut deinceps, non tam ritum nostrum quam mandatum diuinum sequentes, per quod in lege precipitur ut pontifices et sacerdotes ungantur, manus eorum qui ordinandi sunt in presbyteros, et tam manus quam caput eorum qui consecrandi sunt in episcopos, solemniter inungantur. Preterea, crucem, uexillum uidelicet Dominice passionis,  ante te per totam Bulgariam et Blaciam deferendi fraternitati tue licentiam impartimur.] Decernimus ergo, etc.

Datum, ut supra.



III  . B. ARCHIEPISCOPO TRINOuITANO BULGARORUM ET BLACORUM PRIMATI. Significat ei, quod episcopum Brandizuberensem fecit inungi. Mandat ut in posterum tam primas quam metropolitani episcopi et presbyteri ipsius prouincie recipiant unctionem, etc. 

»[Cum uenisset ad apostolicam sedem uenerabilis frater noster, episcopus Brandizuberensis, clara nobis insinuatione monstrauit quod  in consecratione  sua sacram non receperat unctionem, quoniam apud uos non consueuere pontifices, cum consecrantur, inungi. Nos ergo, quod illi defuerat mandauimus in ipso suppleri, facientes caput eius et manus per uenerabilem fratrem nostrum, Ioannem, Albanensem episcopum  , assistentibus ei duobus episcopis, secundum morem ecclesiasticum, sacro chrismate deliniri.] Hoc enim Catholica tenet Ecclesia, non solum ex precepto diuino, uerum etiam apostolorum exemplo. In Exodo quippe legitur precepisse Dominus Moysi, ut Aaron et filios eius inungeret, quatenus ei sacerdotio fungerentur. Et Anacletus, natione Grecus, qui a beato Petro fuit in presbyterum ordinatus, et postea in apostolatus officio Clementi  successit, tradit  in ordinatione sua  ungendos episcopos, more apostolorum et Moysis; quia omnis sanctificatio in Spiritu sancto consistit, cuius inuisibilis uirtus sancto chrismati est permista. Unde [scire te uolumus duas esse species unctionis: exteriorem, que materialis est et uisibilis; et interiorem, que est spiritualis et inuisibilis. Exteriore uisibiliter ungitur corpus, interiore inuisibiliter ungitur cor. De prima Iacobus apostolus ait: »Infirmatur quis in uobis? « Inducat presbyteros ecclesie, et orent super eum, ungentes eum oleo in nomine Domini, et oratio fidei saluabit infirmum. De secunda Ioannes  apostolus ait: »uos, unctionem quam accepistis ab eo, maneat in uobis, et non necesse habetis ut aliquis doceat uos, sed  sicut unctio eius uos docet de omnibus .« Unctio uisibilis et exterior, signum est interioris et inuisibilis unctionis; unctio uero inuisibilis et interior, non solummodo est signum, sed etiam sacramentum; quia, si digne sumatur, uel agit, uel auget absque dubio quod designat. Ad exhibendam  igitur exteriorem et uisibilem unctionem, benedicitur oleum, quod dicitur catechumenorum uel infirmorum, et conficitur chrisma, quod ex oleo fit et balsamo, mystica ratione. Per oleum enim, nitor conscientie designatur, iuxta quod legitur: »Prudentes uirgines acceperunt oleum in uasis suis cum lampadibus ;« per balsamum autem, exprimitur odor fame, propter quod dicitur: »Sicut  balsamum aromatizans odorem dedi .« Hoc igitur chrismate ungi debet episcopus, non tam in corpore quam in corde, ut et interius habeat nitorem conscientie quoad Deum  , et exterius habeat odorem fame quoad proximum. De nitore conscientie dicit Apostolus: »Gloria nostra hec est, testimonium conscientie nostre .« Nam omnis gloria filie Regis ab intus. De odore fame idem Apostolus ait: »Christi bonus odor sumus in omni loco, et aliis sumus odor uite in uitam, aliis odor mortis in mortem .« Debet enim episcopum bonum habere testimonium et ab his qui sunt intus, et ab his qui sunt foris, ut cortina cortinam trahat,  et qui audit dicat: ueni. Hoc unguento caput et manus episcopi consecrantur. Per caput enim mens intelligitur, iuxta illud: »Unge caput tuum, et faciem tuam laua .« Per manus opera designantur, secundum illud: »Manus mee distillauerunt myrrham .« Manus igitur unguntur oleo pietatis, ut episcopus operetur bonum ad omnes, maxime autem ad domesticos fidei. Caput autem inungitur balsamo caritatis,  ut episcopus diligat Deum ex toto corde, et ex tota mente  , et ex tota anima, et proximum suum sicut seipsum. Caput inungitur propter auctoritatem et dignitatem, manus propter ministerium et officium. Caput inungitur, ut ostendatur illius representare personam, de quo dicitur per Prophetam: »Sicut unguentum in capite eius, quod descendit in barbam, barbam Aaron .« Caput enim uiri Christus, caput Christi Deus est, qui de se dicit: »Spiritus Domini super me, propter quod unxit me, euangelizare pauperibus misit me .« Manus unguntur episcopo, ut ostendatur accipere potestatem benedicendi et consecrandi. Unde, cum eas consecrator inungit: »Consecrare, inquit, et  sanctificare digneris, Domine, manus istas per istam sanctam unctionem et nostram benedictionem, ut quecunque consecrauerint consecrentur, et quecunque benedixerint benedicantur in nomine Domini.« uerum  , in ueteri Testamento non solum ungebatur sacerdos, sed et rex, et propheta, sicut in libro Regum precipit Dominus Elie: »uade, et reuertere in uiam tuam per desertum in Damascum; cumque perueneris illuc, unges Hazel regem super Syriam, et Iehu, filium Namsi, unges Regem super Isrel; Eliseum autem, filium Saphat, qui est de Abelmala  , unges prophetam pro te .« Sed ubi iehsu Nazarenus, quem unxit Deus Spiritu sancto, sicut in actibus apostolorum habetur, unctus est  oleo  pre consortibus suis, qui, secundum Apostolum, est caput Ecclesie, que est corpus ipsius, principis unctio a capite scilicet in brachium est translata, ut princeps extunc non ungatur  in capite, sed in brachio, siue in humero uel in armo, in quibus principatus congrue designatur, iuxta quod legitur: »Et  factus est principatus super humerum eius .« Ad quod etiam designandum, Samuel fecit poni armum ante Saul, cui dederat locum in capite ante eos qui fuerant inuitati. In capite uero pontificis sacramentalis est delibatio conseruata, quia personam capitis in pontificali officio representat. Differt  autem inter pontificis et principis  unctionem, quia caput pontificis chrismate consecratur, brachium uero principis oleo delinitur, ut ostendatur quanta sit differentia inter auctoritatem pontificis et principis potestatem. Quia uero Christus in sanguine suo fecit nos Deo nostro regnum et sacerdotes, propter quod Petrus apostolus ait: »uos estis genus electum, regale sacerdotium ;« idcirco, in Nouo Testamento, non solum sacerdotes et reges  unguntur, sed omnes etiam Christiani bis ante baptismum, scilicet oleo benedicto, primum in pectore, deinde inter scapulas, et bis post baptismum, scilicet chrismate sacro, primum in uertice, deinde in fronte. In pectore namque ungitur baptizandus, ut per Spiritus sancti donum abiiciat errorem et ignorantiam, et suscipiat fidem rectam, quia »iustus ex fide uiuit .« Inter scapulas autem baptizandus inungitur  , ut per Spiritus sancti gratiam  excutiat negligentiam et torporem, et bonam operationem exerceat, quia »fides sine operibus mortua est ,« etc.  , ut per fidei sacramentum sit munditia cogitationum in pectore, per operis exercitium sit fortitudo laborum in scapulis,  quatenus fides per dilectionem, secundum Apostolum, operetur. In uertice uero baptizatus inungitur, ut sit paratus omni poscenti  de fide reddere rationem, quia per caput intelligitur mens, iuxta quod legitur: Oculi sapientis in capite eius; cuius superior pars est ratio, et inferior sensualitas.« Unde, bene per uerticem, qui est »suprema pars capitis, intelligitur ratio, que superior pars est mentis. In fronte ungitur baptizatus, ut libere confiteatur quod credit, quia corde creditur ad iustitiam, ore autem  fit confessio ad salutem; memor eius quod Dominus ait: Qui me confessus fuerit coram hominibus, confitebor et ego eum coram Patre meo « »Ante baptismum uero inungitur oleo benedicto, et  post baptismum chrismate sacro, quia chrisma soli competit Christiano. Christus enim a chrismate dicitur, uel potius a Christo dicitur chrisma, non secundum nominis formam, sed secundum fidei rationem. A Christo enim Christiani dicuntur, tanquam uncti deriuentur ab uncto; ut omnes currant in odorem unguentorum illius  , cuius nomen oleum est effusum. Per frontis chrismationem manus impositio designatur, que alio nomine dicitur confirmatio, quia per eam Spiritus sanctus ad augmentum datur et robur. Unde, cum ceteras unctiones simplex sacerdos, id est presbyter, ualeat exhibere, hanc nonnisi summus sacerdos, id est episcopus, debet conferre, quia  de solis apostolis legitur, quorum uicarii sunt episcopi, quod per manus impositionem Spiritum sanctum dabant, quemadmodum Actuum apostolorum lectio manifestat. »Cum audissent, inquit, apostoli qui erant Hierosolymis quia recepisset Samaria uerbum Dei, miserunt ad eos Petrum et Ioannem: qui cum uenissent, orauerunt pro ipsis  ut acciperent Spiritum sanctum; nondum enim in quemquam illorum uenerat; sed baptizati tantum erant in nomine Domini Iesu. Tunc imponebant manus super illos, et accipiebant Spiritum sanctum ; cuius aduentus per unctionis mysterium designatur, quia columba in qua Spiritus sanctus super Christum in baptismo descendit ad uesperam, in cataclysmo reuertens ramum retulit uirentis oliue. Cuius utique sacramentum Dauid propheta prenoscens, exhilarandam faciem in oleo predicauit. Unguntur  preterea secundum ecclesiasticum morem, cum consecratur altare, cum dedicatur templum, et cum benedicitur calix, non solum ex mandato legis diuine, uerum etiam exemplo beati Siluestri,  qui cum consecrabat altare, illud chrismate perungebat. Precepit enim Dominus Moysi ut faceret oleum unctionis, de quo ungeret tabernaculum testimonii  , et arcam testamenti, mensamque cum uasis. De quibus etiam unctionibus si forsitan dubitaueris, cum a te fuerimus requisiti, fraternitatem tuam plenius instruemus. uerumtamen  unctionis sacramentum aliud quidem efficit et figuram tam in Nouo quam in ueteri Testamento. Unde, non iudaizat Ecclesia cum unctionis celebrat sacramentum, sicut aliqui mentiuntur, qui neque Scripturas neque Dei nouere ueritatem. Monemus igitur fraternitatem tuam et exhortamur attentius, per apostolica tibi scripta mandantes, quatenus ad mandatum dilecti  filii nostri, Leonis, tituli Sancte Crucis presbyteri cardinalis, apostolice sedis legati, tu quoque sacram suscipias  unctionem, ne quid tibi desit ad plenitudinem sacramenti; ut, cum sacro fueris chrismate delibutus, archiepiscopos et episcopos tuos similiter ungas, et per eos facias manus sacerdotum inungi oleo benedicto, illum de cetero [in ordinandis presbyteris et consecrandis episcopis morem seruans et faciens  obseruari, quem apostolica sedes obseruat], que, disponente Domino, cunctorum fidelium mater est et magistra. Mittimus autem tibi per cardinalem predictum pontificalia ornamenta, caligas et sandalia, amictum et albam, cingulum et succinctorium,  orarium et manipulum, tunicam et dalmaticam, chirothecas et annulum, planetam et mitram. Pallium uero per dilectum filium, Ioannem, capellanum nostrum, antea miseramus. Et, licet [Romanus pontifex non utatur baculo pastorali, tum propter historicam  , tum etiam propter mysticam rationem (quod  idem cardinalis,  sicut a nobis accepit poterit edoceri  .]« Tu tamen ad similitudinem aliorum pontificum poteris eo uti.

Datum, ut supra.



Iu  . Instrumentum quo rex Bulgarie et Blacie imperium suum ecclesie Romane subiicit. 

In nomine Patris, et Filii, et Spiritus sancti, amen. Cum placuit Domino nostro Iesu Christo, me dominum et imperatorem totius Bulgarie et Blacie facere, inquisiui antiquorum nostrorum scripturas et libros, et beate memorie imperatorum nostrorum predecessorum leges, unde ipsi sumpserunt regnum Bulgarorum et firmamentum imperiale,  coronam super caput eorum et patriarchalem benedictionem; et diligenter perscrutantes, in eorum inuenimus scripturis, quod beate memorie illi imperatores Bulgarorum et Blacorum, Simeon, Petrus et Samuel, et nostri predecessores, coronam imperii  eorum, et patriarchalem benedictionem acceperunt a sanctissima Dei Romana Ecclesia, et ab apostolica sede, principe apostolorum Petro. Sed imperium meum uoluit benedictionem, et imperiale firmamentum corone capitis imperii sui suscipere, et patriarchalem benedictionem ab Ecclesia Romana, ab apostolice sedis principe apostolorum Petro, et a sanctissimo Patre nostro, uniuersali papa, tertio Innocentio. Et a quocunque patriarchalis benedictio et mandatum , in ciuitate  imperii mei Trinoui, data et concessa fuerit a Domino papa, faciendi et consecrandi archiepiscopos, metropolitas, et episcopos, et reliquas ecclesiasticas obsecutiones sacramentales, concedit imperium meum, ut plenissimam in omni tenimento et imperii mei pertinentiis  habeant potestatem. Ecclesie  enim omnes totius imperii mei et tenimenti, et patriarcha meus metropolitanus, episcopi, archiepiscopi, et cuncti sacerdotes Romane subsint Ecclesie, et teneant legem, et consuetudinem, et obseruationem  , quas tenuerunt beate memorie imperatores totius Bulgarie et Blacie, prisci illi nostri predecessores, et nos eodem modo uestigia eorum imitantes. Subsignat autem imperium  meum ad securitatem chrysobolum suum, quod nunquam ab Ecclesia Romana et ab apostolica sede, principe apostolorum Petro, ipsum uidelicet imperium meum discedet, neque alii imperii mei principes disgregabuntur; sed ut uocatus dilectus filius sacrosancte et apostolice Romane sedis principis apostolorum Petri ero. Et deinceps, quascunque terras Christianorum seu paganorum meum  acquisiuerit imperium, sub potestate et mandato eiusdem sacrosancte Romane Ecclesie et apostolice sedis erunt. Et, ut presens chrysobolum imperii mei ratum et firmum habeatur, dedi imperium meum in manibus reuerendissimi uiri Ioannis, sacrosancte Romane sedis legati, et domini pape capellani, in quo et nostrum pium et a Deo promotum subsignauit imperium, anno sex millesimo septingentesimo duodecimo, indictione uII.





u  . Littere Basilii archiepiscopi Trinouitani.---Scribit, quod cum se conferre uoluisset ad sedem apostolicam, Durachii impeditus ei fuit transitus; deinde reuocatus ab imperatore, mense Septembri, in festo Natiuitatis, palleo insignitus fuit.

»Multas inclinationes et magnas preces Domino,  et gloriosissimo, et concathedrali apostolice sedis, Patri totius Christianitatis, et domino meo, Innocentio tertio pape, archiepiscopus Basilius, de minoribus et humillimis totius Bulgarie et Blacie, uestram perfectam benedictionem. Adoro clementissimum Deum, et beatissimam Dei Genitricem, ut sanam et gaudentem uestram sanctitatem meum inueniat scriptum, et, quod mea anima desiderauit per octauum decimum annum, ecce hodie dedit nobis Deus, et sancta tua oratio, benedictionem sedis beati apostoli Petri et tue sanctitatis. Noscat sanctitas tua, qualiter ego conuersatus sum tuam querens benedictionem. Mota est per mensem Iulii quarta die, sex millesimo septingentesimo undecimo, indictione sexta,  mea humilitas ad sanctum et gloriosissimum Patrem nostrum, Innocentium papam Romanum, et fui dies triginta in Dyrrachio iuxta mare. Et cum uellem introire nauim gratia transfretandi, tunc retinuerunt me Greci, et non dimiserunt transire  «, sed tenuerunt me apud Dyrrachium per octo dies, et multa mea deprecatione erga Deum et beatissimum principem apostolorum Petrum, per sanctas tuas orationes, dimiserunt me Latini; nam consilium acceperant proiiciendi me in mare, sed eripuit me Dominus tuaque sancta oratio. Exiens autem de ciuitate, reuersus sum in uilla nuncupata Cauatochori, et ibi dies quindecim permansi, et inde misi duos bonos homines meos Romam sanctitati  tue, et utrum transierunt necne nouit Deus; sed »  littere mihi ex parte domini mei imperatoris uenerunt, domini Ioannis, dicentes mihi: Reuertere cito, quia hic peruenit cardinalis a domino papa. Legens ego litteras imperatoris, et uidens quoniam me uocabat, reuersus sum, et perueni Drinaum  per mensem Septembrem, et inueni uirum sanctum, iustum et rectum, a  tua sanctitate directum; nomen eius, Ioannes capellanus; et dedit mihi omnes litteras ex parte uestre sanctitatis, et perlecte mihi fuerunt. Unde ualde anima mea est letata, et manus meas ad celum extendens, gratias Deo egi, quia uisitauit Dominus plebem suam, et Pater noster beatus papa, querens ouem que perierat, ut et eam reducat in sancto ouili. Et sicuti continebatur in litteris uestre sanctitatis, sic dominus Ioannes capellanus fecit, secundum edictum magne uestre sanctitatis, uestram mihi dedit benedictionem, et largiens pallium ad plenitudinem pontificalis officii, mense Septembris, octaua die, in festo Natiuitatis sanctissime nostre Dei Genitricis. Et ego cum multa deuotionis humilitate recepto palleo,  exhibui fidelitatis obedientiam, presentibus episcopis qui scribunt sanctitati uestre, et principe nostro, et multis aliis in ecclesia assistentibus. Et iterum, Pater sancte, uestram rogo sanctitatem, ut dispenses, et adimpleas ordinem ecclesiasticum, et qualiter debeam regere ouile, quod mihi est commissum  a Deo et sanctitate tua. Sanctum chrisma non habemus, imo a Grecis receperamus: sed de cetero nos tanquam et uos Greci exosos habent. Et sciatis, domine mi, quoniam hec omnia in sanctitate tua remanserunt, quod debeat in omnibus dispensare, et de sancto chrismate nos doceas, qualiter gentem baptizare debeamus, et ne remaneat gens absque chrismate sancto, et erit peccatum. Sed in omnibus  nos filios tuos, perditos et pereuntes, moneas, et mittas mihi, Pater bone, pallea ad opus duorum metropolitanorum Priosthlaue et Belebusdii, et quidquid aliud nouerit uestra sanctitas, que sit ad opus mei pontificalis officii plenitudinem, mihi illud uestra dirigat sanctitas  «].





Littere Anastasii archiepiscopi Belesbudiensis, archiepiscopi Prostlaue  , et suffraganeorum episcoporum.

Colla eorum sui dominii brauio supponentes, ut sanctissimo Patri, et domino, domino pape, prona ceruice flexisque poplitibus inclinationem. In primis peccator et humilis metropolitanus sanctissime ecclesie Belesbudii Anastasius; post eum peccator et humilis metropolitanus Saccas magne ecclesie Prostlaue;  et episcopus, licet indignus, sanctissime ecclesie Dei Genitricis de Scopia Marinus; humilis episcopus sanctissimi episcopatus  sanctissime ecclesie beati et gloriosissimi magni martyris Procopii de Niso Kiricus; et indignus episcopus atque peccator sanctissime ecclesie Dei Genitricis Hydmens. Clemens; ut nostrum singularem pastorem,  et uniuersalem patrem et dominum, quatenus pallium ad pontificalis officii plenitudinem mittere dignemini humotenus rogitamus, ut et nos omnibus diebus uite nostre pro uestra magnificentia orare non desistamus.





uI  . Littere Caloioannis Innocentio pape.---De eodem argumento ac in epistola superiori.

»Sanctissimo et dominatori et uniuersali pape sedenti in sede beati Petri, et domino patri regni mei, tertio Innocentio, pape sedis apostolice et Ecclesie Romane, et magistro totius mundi. Spero in Deum Saluatorem omnium quod bene et multum bene ualeat sanctitas tua, cum omnibus sedentibus circa thronum sanctitatis tue, cardinalibus  sancte ecclesie Romane. Nouerit magna sanctitas tua, quod ego  , filius tuus et Romane Ecclesie, imperator omnium Bulgarorum et Blacorum, cum omnibus principibus imperii mei, multum bene sum per Deum et  orationem tuam. Multoties misit imperium meum nuntios suos ad sanctitatem tuam, sed non inuenerunt opportunitatem transeundi ad sanctitatem tuam  .« Ideo certe non potuerunt transire, quia illi qui non habebant pacem cum imperio meo seruabant uias. Postea, mense Iunii preterito, imperium meum  archiepiscopum meum et totius Bulgarie regionis, et uniuersalem sancte et magne ecclesie  Trinoue, et magnum hominem imperii mei merito nominatum primatem, et archiepiscopum  totius Bulgarie et Blacie, nomine Basilium: qui, cum peruenisset Durachium, non fuit permissus transire ad sanctitatem tuam, ut compleret desiderium imperii mei sanctitas tua, secundum consuetudinem predecessorum meorum, imperatorum Bulgarorum et Blacorum, Simeonis, Petri, et Samuelis, progenitorum meorum et ceterorum omnium imperatorum Bulgarorum. »  uerum, Deo adiuuante, et interuenientibus orationibus sanctitatis tue, uenit ad me presens nuntius apostolice cathedre, et prime sedis principis apostolorum, et sancte et uniuersalis Ecclesie Romane, Ioannes, capellanus, et detulit mihi litteras  ex precepto sanctitatis uestre et apostolice sedis, et palleauit dictum archiepiscopum,  et fecit eum primatem totius Bulgarie et Blacie, et portauit imperio meo litteras sanctitatis tue, et exposuit quidquid ei sanctitas uestra mandauit; et repletum est cor meum gaudio magno, quoniam secundum uoluntatem imperii mei donauit mihi Deus et sanctitas tua. Et rogo et deprecor magnam sanctitatem  tuam ut compleat  desiderium imperii mei, et mittat uirgam pastoralem ad congregandas oues, et cetera que patriarcha consueuit habere, et faciat presentem primatem et patriarcham in sancta et magna ecclesia Trinoue, prime ciuitatis totius Bulgarie, et habeat ecclesia ipsa etiam post mortem istius patriarche patriarcham in perpetuum, ex precepto sanctitatis tue. Et quoniam graue esset, propter longitudinem uie et guerram hominum, in obitu cuiusque  patriarche recurrere ad Ecclesiam Romanam, concedatur ab Ecclesia Romana ecclesie Trinoue, ut sibi possit eligere et consecrare patriarcham, ne ex eius absentia terra illa sine benedictione remaneat, et tua consecratio imperfecta, et redundet peccatum  in sanctitatem tuam. Nunc autem, petimus ut fiat chrisma ex precepto sanctitatis tue in sancta et magna ecclesia ciuitatis Trinoue, pro baptismate Christianorum. Sciat sanctitas tua, quod cum sciuerint Rome  quod receperimus consecrationem a sanctitate tua, non dabunt mihi chrisma. Et aliud peto a sanctitate tua, ut mittas cardinalem ad imperium meum, seu istum qui uenit ad me, siue alium a sede apostolica, et des ei diadema et sceptrum secundum apostolice sedis et apostolorum principis benedictionem, et mittas priuilegium bullatum aurea bulla ad exemplar ipsius seruandum perpetuo in ecclesia Trinoue; et hec omnia dent imperio meo, et consecrent et coronent imperium meum. Omnia autem predicta,  que  mitti debent ad imperium meum a sanctitate tua, uideat presens nuntius, episcopus Brandizuberensis, Blasius, ut possit referre quid tu scripseris manu propria. Et si hec omnia impleuerit sanctitas tua, ita reputabo cum prosapia imperii mei et omnium Bulgarorum ei Blacorum, quod sumus  dilecti filii orthodoxe sancte Romane ecclesie. Et de confinio Ungarie, Bulgarie, et Blacie relinquo iudicio sanctitatis tue ut dirigas negotium istud recte et iuste, ut non habeat peccatum anima sanctitatis tue, et ita habeat imperium meum iustitias Bulgarie et Blacie, quod rex Ungarie habeat iustitias Ungarie, et cessent occisiones Christianorum in me et imperium  . Sciat autem sanctitas tua quod quinque episcopatus  Bulgarie pertinent ad imperium meum, quos inuasit et detinet rex Ungarie cum iustitiis ecclesiarum; et ipsi episcopatus sunt annichilati; et si iustum est hoc fiat. Quidquid dicturus est presens nuntius imperii mei, episcopus Brandizuberensis, Blasius, sanctitati tue, habeas uerum; quoniam ex parte mea dicet. Misi sanctitati tue examita  dupla tria, et cuppam auream,  et yperperorum  libras quatuor, et scutellas argenteas tres, et gradale  argenteum. Imperator Bulgarie Caloioannes.«



uII. ANASTASIO ARCHIEPISCOPO BELEBUSDIENSI. Mittit ei pallium.

Cum omnes unum corpus simus in Christo, singuli autem alter alterius membra, nec omnia membra eumdem actum habere noscantur, sed non solum in officiis sed in forma et a se distent, distantia huiusmodi, uel differentia potius, non deformitatem corporis sed decorem potius operante, cum stella etiam in claritate distet a stella, decet, ut qui maiorem locum in Ecclesia Dei tenent, honorentur amplius, et specialibus honoris insignibus adornentur.  Cum igitur uenerabilem fratrem nostrum . . . . . archiepiscopum Trinouitanensem in omnibus terris, in quibus carissimus in Christo filius noster, Caloioannes, rex Bulgarorum et Blacorum illustris, imperat, primatem duxerimus statuendum, honoris insignia, que ad officium eius spectant, et iuxta sedis apostolice consuetudinem concedentes; ut te quoque, tanquam honorabile membrum ecclesie Trinouitanensis, et metropolitanum Belebusdiensis ecclesie, ac suffraganeis eius metropolitico iure prelatum, specialiter honoremus, per dilectum filium, L. tituli Sancte Crucis presbyterum cardinalem, apostolice sedis legatum, uirum honestate morum et dote scientie commendatum, quem inter ceteros fratres nostros specialis dilectionis brachiis  amplexamur, palleum de corpore beati Petri sumptum, insigne uidelicet plenitudinis pontificalis officii, tibi dirigimus conferendum iuxta formam bulle nostre munimine roboratam. Monemus igitur fraternitatem tuam, et exhortamur in Domino, et per apostolica tibi scripta mandamus, quatenus illud humiliter et deuote suscipias, et eo, non ad elationem sed humilitatem potius, infra ecclesiam tuam in missarum solemnibus, diebus illis utaris, quos idem tibi cardinalis exponet, talemque te studeas exhibere, ut interior uirtutum ornatus exteriorem uestium ornatum excedat, et amictus exterior interiorem mentis habitum, non imaginaria tantum simulatione sed uera potius expressione, figuret.



uIII. ILLUSTRI REGI BULGARORUM ET BLACORUM. Significat ei quod mandauit legato ut ipsum inungeret et regalia et concederet.


Licet, ex eo quod, per apostolorum principis merita, uniuersalis Ecclesie sub eo sumus pastore pastores, qui oues alias, que de ipsius ouili non fuerant, in unum adduxit ouile, ac pascendas eas Petro pastori commisit: Pasce, inquiens, oues meas , instantia nostra quotidiana sit  uniuersarum ecclesiarum sollicitudo continua, et profectus omnium populorum, quos mater Ecclesia, fermento ueteri expurgato, in nouam regenerauit infantiam, et in sinum suum, sicut gallina pullos suos congregat, congregauit; Bulgarorum et Blacorum populis tanto nos reputamus specialius debitores, quantum non solum fidem catholicam per sedem apostolicam olim deuotius receperunt, sed descenderunt etiam ex sanguine Romanorum, quorum sumus profectui et ministerio specialius deputati, qui, tanquam peculiaris populus noster, nobis tam in spiritualibus quam temporalibus nullo subiacent mediante. Ut igitur eius magisterium recognoscant, a qua sciunt se spiritualiter didicisse quod credunt, et quod sunt carnaliter accepisse, cum secundum  carnem descenderint ex nobilibus Romanorum, nos, pro quibus Dominus tanquam beati Petri successoribus exorauit, ne deficiat fides nostra, sed fratres nostros conuersi aliquando confirmemus, eos confirmare uolumus in fide catholica, et in deuotione sedis apostolice roborare. Ut autem paterne dilectionis affectus, quem gerimus circa ipsos, omnibus innotescat, et in filiis matris liberalitas commendetur, in spiritualibus et temporalibus eos tanquam speciales Ecclesie Romane filios uolumus honorare, ideoque dilectum filium, L. tituli Sancte Crucis presbyterum cardinalem, apostolice sedis legatum, uirum litteratura conspicuum et preditum honestate, quem inter ceteros fratres nostros specialis dulcedinis  brachiis amplexamur, in Bulgariam et Blaciam a nostro latere destinamus, qui te auctoritate ac uice nostra inungat, sceptrum tibi regale tribuat, et imponat regium diadema. Cumque uenerabili fratri nostro . . . archiepiscopo Trinouitanensi, per dilectum filium, I. capellanum nostrum, pallium duxerimus destinandum, et statuerimus eum totius Bulgarie ac Blacie primatem, per eumdem legatum metropolitanis, quos idem capellanus instituens ei de nouo subiecit, pallium, insigne uidelicet plenitudinis pontificalis officii, destinamus, eis iuxta formam, quam sub bulla nostra interclusam mittimus, conferendum; eidem quoque legato plenam contulimus facultatem corrigendi que corrigenda cognouerit, et statuendi que duxerit statuenda, mandantes  eisdem, ut tam clerum quam populum, in his que pertinent ad fidei Christiane profectum, informent, et de beneuolentia nostra efficiant certiores. Monemus igitur serenitatem regiam et exhortamur attentius, quatenus legatum ipsum sicut personam nostram, imo nos et beatum Petrum in ipso, benigne recipias et honorifice studeas pertractare, salubria monita et statuta ipsius et tu ipse recipiens et obseruans, et ab uniuersa terra tua recipi faciens et seruari; taliter super hoc quod scribimus impleturus, ut deuotionis affectum, quem  circa nos et Romanam ecclesiam habere te credimus, in effectu operis cognoscamus.



IX. ARCHIEPISCOPO TRINOuITANENSI, TOTIUS BULGARIAE ET BLACIAE PRIMATI, ET ALIIS ARCHIEPISCOPIS, EPISCOPIS, CLERO, ET POPULO IN BULGARIA, ET BLACIA CONSTITUTIS. Mittit ei pallium.

Licet ex eo, etc., usque certiores. Monemus igitur uniuersitatem uestram et exhortamur attentius, et per apostolica uobis scripta mandamus, quatenus legatum ipsum, etc., usque honorifice pertractetis, ea que inter uos corrigenda duxerit uel etiam statuenda, suscipientes hilariter et inuiolabiliter obseruantes, ut, etsi fueritis hactenus sicut oues  errantes, ex quo tamen conuersi estis ad episcopum et pastorem animarum uestrarum, eius sequamini doctrinam et formam, cui Dominus totius Ecclesie magisterium contulit et primatum. Cauete autem, ne de facili moueamini a constantia mentis uestre, sed in bono perseuerantes proposito, in deuotione sedis apostolice humiliter persistatis, ut in illius uideamini petre soliditate firmati, supra quam Dominus Ecclesie posuit fundamentum, claues regni celorum concedens, ut esset, quibus Petrus aperiret, apertum, et quibus clauderet, non pateret.



X  . Forma qua pallium tradi debet archiepiscopis Belesbudiensi et Trinouitano.

 [Ad honorem Dei] omnipotentis et beate Marie uirginis, et beatorum apostolorum Petri et Pauli, et domni pape Innocentii, et Romane Ecclesie, nec non et Ecclesie tibi commisse, tradimus tibi pallium de corpore beati Petri sumptum, insigne uidelicet plenitudinis pontificalis officii, quo ad missarum solemnia infra ecclesias tibi subiectas utaris in Natiuitate Domini, festiuitate protomartyris Stephani, circumcisione Domini, Epiphania, Hypapanti, Dominica in Ramis palmarum, Cena Domini, Sabbato sancto, Pascha, feria secunda post Pascha, Ascensione Domini, Pentecoste, tribus festiuitatibus sancte Marie, Natali beati Ioannis Baptiste, solemnitatibus omnium apostolorum, commemoratione omnium sanctorum, dedicationibus ecclesiarum,  consecrationibus episcoporum, ordinationibus clericorum, ecclesie tue principalibus festiuitatibus, et anniuersario consecrationis tue. [Sane, solus Romanus pontifex in missarum solemniis pallio semper utitur, et ubique, quoniam assumptus est in plenitudinem ecclesiastice potestatis, que per pallium figuratur. Alii autem eo nec semper, nec ubique, sed in ecclesia sua, in qua iurisdictionem ecclesiasticam acceperunt, certis debent uti diebus, quoniam uocati sunt in partem sollicitudinis, non in plenitudinem potestatis].





XI  . Forma iuramenti ab archiepiscopo Trinouitano prestiti.


Ego, archiepiscopus Trinouitanus, primas totius Bulgarie et Blacie, ab hac hora in antea ero fidelis et obediens beato Petro sancteque Romane et apostolice sedi, et domino meo  Innocentio eiusque Catholicis successoribus. Non ero in facto, uel consilio, uel consensu, ut perdant uitam aut membrum, uel capiantur aut spolientur. Consilium quod mihi crediderint, ad eorum damnum, me sciente, nemini pandam. Eorum certum malum si sciuero, impedire studebo. Quod si non potero impedire, eis, quam cito potero, intimare curabo  . Papatum Romanum, honores, dignitates et rationes apostolice  sedis defendam pro posse, saluo ordine meo, contra omnem uiuentem. uocatus ad synodum ueniam, nisi prepeditione canonica fuerim impeditus. Apostolorum limina singulis quadrienniis per me uel per meum nuntium uisitabo, nisi eorum absoluat licentia. Legatum apostolice sedis, quem pro certo sciuero esse legatum, deuote suscipiam, et in suis necessitatibus adiuuabo. Cum quemlibet de meis suffraganeis  consecrauero, faciam illi iurare ut Romano pontifici et Ecclesie Romane perpetuam obedientiam et debitum honorem impendat. Ceterum, cum aliquem coronauero in regem Bulgarorum et Blacorum, iuxta indulgentiam mihi et successoribus meis ab apostolica sede concessam, ab eo iuratoriam recipiam cautionem, quod ei qui tunc apostolice  sedi prefuerit, successoribus eius, et Ecclesie Romane deuotus et obediens permanebit, et cunctas terras et gentes suo subiectas imperio, in obedientia et deuotione sedis apostolice conseruabit. Hec omnia bona fide seruabo. Sic me Deus adiuuet, et hec sancta Euangelia in presenti et in futuro. Amen.



XII  . CALOIOANNI REGI BULGARORUM ET BLACORUM ILLUSTRI. Mittit ei uexillum.

Ut in cruce Domini nostri Iesu Christi cum apostolo glorieris, et non tibi, sed ei cui flectitur omne genu, tuos de cetero triumphos ascribas, qui docet manus ad prelium et digitos mouet ad bellum, et  inter uarios bellorum euentus eius suffragio sentias te muniri, cui Dominus claues regni celorum et ligandi atque soluendi contulit potestatem, preter regie dignitatis insignia, que tibi per dilectum filium, Leonem, tituli Sancte Crucis presbyterum cardinalem, apostolice sedis legatum, uirum prouidum et honestum, [tue serenitati dirigimus, per eumdem, uexillum, quo contra illos utaris qui honorant labiis Crucifixum, cor autem eorum est longinquum  ab ipso, ad petitionem uenerabilis fratris nostri, B.  Brandizuberensis episcopi, tibi duximus destinandum. Pretendit autem non sine mysterio crucem et claues, quia beatus Petrus apostolus et crucem pro  Christo sustinuit, et claues a Christo suscepit. Representat itaque signum crucis, in quo Christus, utpote qui uincit, regnat et imperat, debellauit ereas potestates, et in quo capiens preda predonem absorbuit, moriens uita mortem et Behemoth cepit in suis oculis quasi hamo. Clauem autem geminam representat, discretionis alteram reliquam potestatis, ut cum discreueris inter bonum et malum, lucem et tenebras, sanctum et profanum, commissum tibi materialem gladium ad uindictam malefactorum, in  laudem uero bonorum exerceas,  et arma contra illos apprehendas et scutum qui non posuerunt Deum adiutorem sibi], sed in feritate sua et multitudine confidentes, nituntur contra stimulum calcitrare. Monemus igitur serenitatem regiam et hortamur attentius, et per apostolica tibi scripta mandamus, quatenus eodem uexillo in humilitate cordis utaris, et inter acies bellicas memor Dominice Passionis existas, eiusque magisterium recognoscas, cui Dominus ipse dixit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum . Sic enim inimici tui non solum contra te preualere non poterunt, sed ante faciem tuam dante Domino non subsistent.



XIII  . ARCHIEPISCOPIS, EPISCOPIS, ABBATIBUS, ET ALIIS ECCLESIARUM PRAELATIS, ET OMNIBUS TAM CLERICIS QUAM LAICIS, IN REGNO UNGARIAE CONSTITUTIS. Scribit eis super reductione Bulgarorum, et ut legatum bene tractent.


uolens apostolica sedes filios suos per uarias mundi partes in unum, seu gallina sub alis pullos suos congregat, congregare, ut ipsa suas oues agnoscat, et agnoscatur ab eis, fiatque unum ouile, ac unus pastor, sicut Dominus ipse dicit, Bulgarorum, et Blacorum Ecclesiam, que, tanquam non cognosceret semetipsam, illo pastore relicto, cui Christus pascendas commiserat oues suas: Pasce,  inquiens, oues meas , post uestigia gregum abierat, et uelut ouis errans recesserat ab ouili, ad se desiderat reuocare, ut sit, iuxta uerbum propheticum, bonum pariter et iucundum habitare fratres in unum, fiatque maius gaudium ecclesiis Dei super ecclesia illa, cum ad apostolice sedis deuotionem redierit, et reconciliata fuerit ecclesiastice ueritati, quam supra nonaginta nouem aliis, quas nec mors, nec gladius ab Ecclesie Romane reuerentia  separauit. Ut igitur, eius exemplo, qui filium prodigum redeuntem induit stola prima, et annulum dedit ei, Bulgarorum et Blacorum populos ad deuotionem et reuerentiam sedis apostolice redeuntes, in spiritualibus et temporalibus honoremus, per dilectum filium, L. tituli Sancte Crucis presbyterum cardinalem apostolice sedis legatum, uirum prouidum et honestum, et inter ceteros fratres nostros prerogatiua quadam dilectionis acceptum, ipsos duximus uisitandos, qui eos in fide catholica et Ecclesie Romane deuotione studeat confirmare. Ne autem primogenito scandalum pariat, et his qui nobiscum sunt semper quamdam uelut inuidiam moueat, si ecclesiam illam cum primogenito ad matris ubera redeuntem taliter honoremus, occidentes in eius  reditu uitulum saginatum, ei autem nec hedum etiam quem cum amicis suis comedat tribuamus, sed ipse gaudeat, et pariter epuletur, quoniam epulari eum conuenit, et gaudere, quia frater eius qui mortuus fuerat iam reuixit, et qui perierat est inuentus; eidem legato plenam concessimus facultatem, ut in prouinciis per quas transit, causas que ad eius audientiam perferentur, audiat et decidat, si potuerit, uel deleget, metatque in earum decisione et delegatione de ipsis omnia scandala; et seminans semen pacis controuersias studeat sepelire, et fiat odor uite in uitam omnibus per quos transit. Monemus igitur uniuersitatem uestram et exhortamur attentius, et per apostolica uobis scripta mandamus, quatenus cardinalem ipsum sicut apostolice  sedis legatum recipiatis hilariter et honorifice pertractetis, et tam in eundo, quam redeundo in necessariis omnibus, et securo conductu ita liberaliter prouideatis eidem, ut patronum eum de cetero apud sedem apostolicam habeatis, tantoque citius ab ea exaudiatur pro uobis, quanto a uobis pro ipsa fuerit amplius honoratus.



XIu  . ARCHIEPISCOPIS, EPISCOPIS, ABBATIBUS, ET ALIIS ECCLESIARUM PRAELATIS, ET UNIuERSO CLERO, IN SERuIAE PROuINCIA CONSTITUTIS. De eodem argumento.

uolens apostolica sedes, etc., in eumdem fere modum, usque est inuentus. In Seruia quoque ipsi legationis  officium duximus iniungendum, ut euellat, destruat, disperdat et dissipet, edificet et plantet, iuxta quod ad profectum catholice fidei, statum ecclesie, correctionem et utilitatem uestram uiderit expedire. Monemus igitur uniuersitatem uestram et exhortamur in Domino, et per apostolica uobis scripta precipiendo mandamus, quatenus legatum ipsum sicut personam nostram, imo nos in eo recipientes, hilariter et honorifice pertractantes, statuta et mandata ipsius suscipiatis humiliter et inuiolabiliter  obseruetis; alioquin, sententiam quam tulerit in rebelles ratam habebimus, et faciemus, auctore Domino, inuiolabiliter obseruari.



Xu  . ELIENSI EPISCOPO, ET . . . . . ABBATI SANCTI EDMUNDI  . Ut mercatoribus Romanis super pecunia, ipsis a Rogerio de S. Edmundo debita, satisfieri curent. 

Etsi deuotionem illius in Domino commendemus, qui mandatorum nostrorum est diligens exsecutor, quia tamen intentionis nostre non est iniusta mandare, ne inde nascantur iniurie unde iura nascuntur, mirari cogimur et moueri, si quando forte mandata per subreptionem a nobis fraudulenter extorta scienter exsecutioni demandet, cum non debeat ignorare,  quod, secundum canonicas et legitimas sanctiones nostras, mendax precator carere debet penitus impetratis, quia fraus uel dolus alicui patrocinari non debet, et iura non deceptoribus subueniunt, sed deceptis. Grauem itaque nobis dilecti filii, Iacobus de Iosto, S. Bobonis de Maximo, M. Guidonis Marronis, S. Ioannis Pantaleonis, et He. frater ipsius, S. Capharellus, Nich. Octauianus Deustegardet., et L. Pizulinus, mercatores Romani, proposuere querelam, quod, cum bone memorie Ro. de Sancto Edmundo, ex illa licentia generali quam apostolica sedes omnibus crucesignatis indulsit, et ex alia speciali quam nos eidem crucesignato concessimus, usque ad 3m obligasset eisdem sua beneficia uniuersa pro certa pecunie quantitate, quam recepit  ab eis in terre sancte subsidium profecturus, et inde, post eius decessum, generaliter mandauerimus omnia beneficia, que tempore mortis habebat, predictis mercatoribus assignari, ut de ipsorum prouentibus pecuniam reciperent, usuris cessantibus, mutuatam, uenerabilis frater noster . . . . Dunelmensis episcopus  , qui pro mercatoribus ipsis primo secundoque apostolicum mandatum suscepit, occasione mandati ad ipsum uel ad dilectum filium . . . . abbatem Sancti Albani  , pronepotem uenerabilis fratris nostri, S. Albanensis episcopi  , predictorum omnium ueritate tacita, impetrati, super ecclesia, quam idem R. ab eiusdem abbatis possederat monasterio  , ipsius episcopi  conferenda nepoti, eadem illi ecclesiam dicitur assignasse, qui per procuratorem suum non solum illum accepit, uerum etiam percipit fructus ipsius in preiudicium mercatorum, qui de prouentibus ipsius ecclesie potuissent plenius quietari. Unde, per effectum operis patet qualis fuit impetrantis affectus. Recolimus etiam, ipsum abbatem ad primum mandatum nostrum id facere noluisse, sicut per suas nobis litteras intimauit: tum quia, priusquam predictus Rog. ipsam ecclesiam per fauorem regium  accepisset, ipse ad illam uacantem quemdam clericum canonice presentauit, iure sibi ex sola presentatione sua in eadem ecclesia secundum canones acquisito, quia ius patronatus pinguius a clericis quam a laicis possidetur; tum etiam quia eadem ecclesia, que curam habet animarum annexam, maxime cum sit magna, debet ad regimem suum non mercenarium sed pastorem habere. Cumque predictus clericus super iure suo sibi reintegrando litteras apostolicas impetrasset, nulla de litteris ipsis in primo mandato mentio facta fuit. De quibus licet in secundo mandato fecerimus mentionem, quia proponebantur per uitium facilitatis obtente, mandauimus tamen cum inquisitione procedi, ne posset eidem clerico preiudicium generari, sed  ipse, sicut accepimus, conqueritur uehementer graue sibi preiudicium esse factum, siue per fraudem adhibitam, siue per uiolentiam irrogatam. Quia uero, sicut de dubiis iudicare non possumus, donec plene certificemur de illis, ita de certis ambigere non debemus, quin de illis libere decernamus; predictis episcopo et abbati per scripta nostra precipimus, ut, cum, exigente iustitia, carere debeat robore firmitatis, quod occasione mandati per subreptionem obtenti noscitur attentatum, memoratam ecclesiam, sublato cuiuslibet contradictionis et appellationis obstaculo, idem episcopus ad manus eiusdem abbatis, et ipse abbas ad manus suas non differat reuocare, remoto ab eo procuratore seu uicario nepotis predicti episcopi Albanensis, uel alio quolibet detentore,  prouentus ipsius fideliter colligentes, ut ad mandatum nostrum in solutionem prelibate pecunie conuertantur; fructus quoque medio tempore perceptos ex ea recipere et accipere non postponant, et fructus quos idem episcopus inde percepit, eidem abbati tribuat nichilominus conseruandos, contradictores, si qui fuerint, per excommunicationis sententiam, appellatione postposita, compescendo. Interim autem ipsam ecclesiam nulli penitus assignare presumant, donec de ipsa nostre receperint beneplacitum uoluntatis, mandatum apostolicum taliter impleturi, ut diligentius exsequantur quod de scientia certa procedit, quam quod de tacita ueritate prorupit. Quocirca, discretioni uestre per  apostolica scripta mandamus, quatenus, si prenominati episcopus et abbas mandatum nostrum infra uiginti dies neglexerint adimplere, uos, omni contradictione, appellatione et excusatione cessante,  illud exsequi nullatenus omittatis, non obstantibus litteris, quas super hoc ipso negotio alia uice eisdem episcopo et abbati meminimus destinasse, si tamen eedem ad ipsos littere peruenerunt; sed nec quibuslibet aliis, si que apparuerint harum tenore tacito impetrate. Nosque nichilominus eorum curaremus pro meritis inobedientiam castigare, quia, quantumcunque predictum Albanensem episcopum tanquam honorabile membrum ecclesie diligamus, plus tamen Deum celi timemus, qui iubet ne sit apud nos acceptio personarum, aut in manu nostra pondus et pondus quasi statera dolosa. Quod si non ambo, alter, etc.

Datum Anagnie, uI Nonas Maii.



XuI  . PRIORI ET FRATRIBUS HOSPITALIS DE THUREGANO. Recipit eos sub protectione cum annuo censu unius aurei. 


Solet annuere, etc., usque annuentes personas, et hospitale uestrum quod dilectus filius nobilis uir . . . dux Zeringie  pro suorum peccatorum remedio fabricauit, cum omnibus bonis, que inpresentiarum, etc. in modum protectionis usque communimus. Ad indicium autem huius protectionis a nobis obtente, aureum unum nobis, nostrisque successoribus, annis singulis persoluetis. Nulli ergo, etc.

Datum Laterani, III Id. Maii.



XuII. EPISCOPO OLORENSI  , ABBATIBUS DE PLANA SILuA  , ET SANCTI SEuERI  . Ut archiepiscopo Auxitano, morbo caduco laboranti, coadiutorem assignent  . 


Ad audientiam nostram, dilecto filio G. Donati, canonico Auxitanensis ecclesie significante, peruenit, quod uenerabilis frater noster . . . Auxitanensis archiepiscopus, uinculo excommunicationis astrictus pallium usurpauit, et ab eo tempore usque modo nolens a se iugum excommunicationis excutere pertractauit ecclesiastica sacramenta. Idem etiam postquam pallium sic accepit, morbo laborauit caduco, et periurii crimine indignationem in se Altissimi prouocauit. Quia uero nobis super premissis non potuit fieri plena fides, discretioni uestre per apostolica  scripta mandamus, quatenus, inquisita super his diligentius ueritate, si eumdem archiepiscopum inueneritis laborare, auctoritate nostra coadiutorem assignetis eidem iuxta canonicas sanctiones, super  aliis quod canonicum fuerit sublato appellationis obstaculo statuentes. Ceterum, quia dictus canonicus cum eum tali morbo sciuerit laborare in susceptione pallei minime reclamauit, imo fraudulenter ueritatem suppressisse uidetur, uolumus, et mandamus, ut, si uobis ita esse constiterit, ipsum, remoto appellationis obstaculo, canonice puniatis. Nullis litteris, etc. Quod si non omnes, tu, frater episcope, cum eorum altero, etc.

Datum Laterani, III Id. Martii, anno septimo.



XuIII. NOBILI uIRO . . . DUCI uENETORUM, SPIRITUM CONSILII SANIORIS. Ipsum ac uenetos ad resipiscendum, et ad penitentiam agendam, propter facinus quod aduersus Iaderam commiserant hortatur. 


Predecessorum nostrorum uestigiis inherentes, qui ciuitatem uenetiarum in pluribus honorarunt, ad honorem eius intendimus et profectum, nec difficiles nos exhibuimus in petitionibus nobis pro ipsa porrectis, sed eas, quantum cum Deo, et honestate potuimus, curauimus promouere, sicut et ipsi nouimus, et te credimus meminisse. uerum, quanto magis ad eius aspirauimus commodum, et augmentum, tanto desiderauimus amplius, ne illius in se prouocaret offensam, qui exaltat humiles, et humiliat exaltatos. Nouerat autem tua nobilitas, nouerat et populus uenetorum, qualiter carissimus in Christo  filius noster, II. rex Ungarorum illustris, et nobilis uir A. dux, frater ipsius, assumpserant signum crucis, et in terre sancte subsidium proposuerant transfretare, quorum profectus uobis impedientibus hactenus est dilatus. Preterea, te, ac uenetos non latebat, qualiter, post excidium terre sancte, apostolica sedes uniuersos qui eius reliquiis subuenirent, a die qua signum crucis acciperent, usque ab obitum, uel reditum eorumdem, in sua protectione susceperit, et tam familias eorum, quam bona sub ecclesiastica defensione preceperit manere secura. Ad notitiam quoque tuam nouimus peruenisse, qualiter etsi rex ipse, ac terra ipsius, ex eo quod crucem assumpserat, auctoritate constitutionis super hoc a predecessoribus nostris edite, apostolica protectione  gauderet, quia tamen plus timeri solet quod specialiter pollicetur, quam quod generaliter concluditur sponsione, protectionis nostre litteras specialiter petierit, et receperit ad cautelam, quas ei nec potuimus, nec debuimus denegare, ne illi subtrahere uideremur quod signatis omnibus est indultum. Credimus etiam te nouisse, qualiter nuntiis tuis, qui ad sedem apostolicam cum crucesignatorum nuntiis accesserunt, petentibus pactiones inter uos initas confirmari, et per eos tibi, et uenetis duxerimus inhibendum, ne terras regis ipsius aliquatenus lederetis. Insuper, ut iter Domini fieret in timore, nec modicum fermenti corrumperet totam massam, per litteras nostras, quas ad audientiam tuam et uenetorum credimus peruenisse, curauimus districtius  inhibere, ne terras Christianorum inuadere, uel ledere tentaretis, nisi uel ipsi uestrum iter nequiter impedirent, uel alia iusta et necessaria causa tamen occurreret, propter quam aliud agere, accedente consilio apostolice sedis legati, possetis; si qui autem contra presumerent, se scirent excommunicationis uinculo innodatos, et indulgentie, quam sedes apostolica crucesignatis indulsit, immunes. Tu autem et tui, omnibus his despectis, et legato nostro repulso, contra regem ipsum primo impetum facientes, ante Iaderam primas acies expandistis, et in auxilium uestrum conuocantes exercitum Gallorum obtinuistis ab eis ut uestris consentirent, et manus suas fraterno sanguine macularent. Cepistis igitur, et euertistis per uiolentiam ciuitatem, destruxistis  ecclesias, et altaria suffodistis, et in diuine maiestatis offensam, et Ecclesie Romane contemptum, commisistis facinus iam notorium pene penitus toti mundo. Non enim crucem sumpsistis, aut sumere debuistis in obsequium Iesu Christi, ut expugnaretis Christianos, sed potius Agarenos, crucis ipsius perfidos inimicos. Hec autem ad correctionem uestram referimus ex caritate sincera, quia pater filium, quem diligit, corripit, et Deus quos amat arguit et castigat. Recepimus uero litteras Constantinopolitani imperatoris et tuas, et que significastis per eas notauimus diligenter. uerum, quamuis optemus ut per studium, et sollicitudinem tuam, ad deuotionem apostolice sedis Constantinopolitana ecclesia reuertatur, quia tamen ad subsidium terre  sancte propensius aspiramus, ne succursus eius dilatus hactenus diutius differatur, monemus nobilitatem tuam et exhortamur in Domino, et per apostolica tibi scripta mandamus, quatenus, tu, et ueneti, reconciliati ecclesiastice unitati, peccatorum uestrorum maculas penitentie lacrymis expietis, ut, a criminum labe purgati, bellum Domini possitis in puritate cordis et corporis preliari, nec de multitudine, uel potentia uestra, uel ex eo quod prospere uobis successit hactenus, presumatis, sed quanto plura Dominus uobis preter merita uestra concessit, tanto uos amplius in eius oculis humiliare curetis, et patientia eius ad penitentiam uos adducat, ut, absolutione in humilitate quesita, et cum deuotione suscepta, recuperationi terre sancte totis  uiribus insistatis, quoniam id potissimum erit uobis et meritorium apud Deum et apud homines gloriosum. Nos autem quod ipsi terre uidebimus expedire, studebimus, dante Domino, efficaciter procurare.

Datum Anagnie, uI Kal. Martii.



XIX. PRIORISSAE ET MONIALIBUS DE RUESPERRA. Recipit eas sub protectione. 

Solet annuere, etc. usque assensu. Personas uestras cum omnibus bonis uestrisque inpresentiarum, etc., in modum protectionis, usque communimus, districtius inhibentes, ne quis de noualibus  uestris, que propriis manibus, aut sumptibus colitis, siue de uestrorum animalium nutrimentis a uobis exigere presumat. Nulli ergo, etc.

Datum Anagnie, II Non. Martii.



XX  . EPISCOPO FESULANO  . Ne obediat consulibus Florentinis, qui dictum episcopatum transferre in ciuitatem Florentinam ordinauerant, subasserto iure patronatus, quod rescindi mandat. 

Lacrymabilem dilectarum in Christo filiarum, monialium Sancti Petri Florentini, querelam accepimus, quod consules ciuitatis eiusdem iuramento se illicito astrinxerunt, ut episcopatum Fesulanum  ad suam transferant ciuitatem, proponentes sedem episcopatus ipsius in eodem monasterio collocare. In suis etiam constitutionibus addiderunt, ut de iure patronatus cognitio ad eorum referatur examen, ecclesiastico iudicio pretermisso. Unde dilecto filio . . . . priori Sancti Fridiani Lucanensis dedimus in mandatis, ut consulibus ipsis ex parte nostra districtius inhiberet, ne translationem Fesulanensis sedis facere attentarent, cum hoc, si etiam fieri ad locum oporteret idoneum, non ad eos, sed ad nos specialiter pertineret; et eisdem iniungeret, ut constitutiones illas rescinderent, quas super iure patronatus in preiudicium ecclesiastici iuris fecisse dicuntur, tibi etiam et capitulo tuo firmiter inhibendo, ne super his consulibus acquiesceretis eisdem.  uerum, cum idem prior consules et populum Florentinum ab hac presumptione desistere monuisset, ipsi, monitiones non attendentes ipsius, nec maiestati diuine, nec apostolice sedi, nec muliebri sexui deferentes, moniales ipsas suum exire monasterium compulerunt, et ipsis monialibus in capella quadam intrusis, ipsum tibi monasterium tradidere. Sane, cum nobis et Ecclesie Romane iuramento fidelitatis tenearis astrictus, in quo continetur expressum, ut papatum Romanum, saluo ordine tuo, contra omnem hominem pro posse defendas, et malum nostrum, si nosti, studeas impedire, de tua discretione mirari cogimur et moueri, quod, cum episcopalis sedis mutatio, sicut scire te  nouimus, et alios etiam docuisse, ad Romanum tantum pontificem de iure pertineat, et consuetudine approbata, tu papatum Romanum in hac parte non defendis ut debes, sed magis impugnas, nec malum nostrum impedis, sed procuras, dum, preter auctoritatem nostram, imo contra prohibitionem expressam, cum predictis consulibus machinaris Fesulanensem sedem ad Florentinam ciuitatem in monasterio memorato transferre. In quo etiam grauiter ledis  ecclesiasticam libertatem, dum monasterium illud quocunque modo de manu recipis laicali, cum scias quod laicis, quantumcunque religiosis, non est de rebus ecclesiasticis disponendi attributa facultas. Licet autem archidiaconus tuus ad presentiam nostram accesserit, et uisus sit te multipliciter excusare, quia tamen non caret scrupulo societatis occulte, qui manifesto facinori desinit obuiare, fraternitati tue per apostolica scripta mandamus, et in uirtute obedientie districte precipimus, quatenus receptis litteris istis, ad ciuitatem accedas personaliter Florentinam, et quod est de predicto monasterio taliter attentatum, uel de cetero fuerit attentandum, auctoritate nostra denunties irritum et inane; consules etiam et populum Florentinum ex  parte nostra moneas diligenter, ut, monialibus ipsis predicto monasterio restituto, de damnis et iniuriis irrogatis infra quindecim dies satisfacere non postponant, et rescindant constitutiones quas super iure patronatus ecclesiarum contra libertatem ecclesiasticam statuisse dicuntur; alioquin, consules ipsos, consiliarios et principales fautores ipsorum, uinculo excommunicationis innodes, et facias excommunicationis sententiam latam in eos, per tuam diecesim, singulis diebus Dominicis et festiuis, pulsatis campanis et candelis accensis, usque ad satisfactionem idoneam solemniter publicari. Quod si pretermiseris adimplere, ab officio pontificali suspensus, infra mensem in persona propria te nostro conspectui representes, nobis de tanto satisfacturus excessu,  quia, coram nobis positus, pro certo cognosces utrum pecunia tua, sicut dicitur te iactasse, possit apud nos redimere culpam tuam.

Datum Laterani, III Idus Martii.



XXI  . PRIORI SANCTI FRIDIANI LUCANENSIS  . De eodem argumento. 

Lacrymabilem, etc., in eumdem fere modum, usque tradidere. Dolemus autem, non tam pro monialibus ipsis quam pro consulibus memoratis, cum non sit minus iniuriam perpetrare quam perpeti, magis uero dolemus propter apostolicam sedem, cuius singulare priuilegium uiolare nituntur, cum ad eam tantum  pertineat episcopalis sedis mutatio, et propter uniuersalem Ecclesiam, cuius intendunt infringere libertatem, cum laicis nulla sit de rebus ecclesiasticis disponendi attributa facultas. Unde, nos eidem episcopo in uirtute obedientie districte precipiendo mandauimus, ut, receptis litteris nostris, etc., usque excessu. Ideoque discretioni tue per apostolica scripta mandamus et districte precipimus, quatenus predictos consules et populum Florentinum, nisi ad  commonitionem tuam predictam curauerint adimplere  , tu consules ipsos et principales fautores eorum uinculo excommunicationis astringas, et sententiam ipsam facias per circumadiacentes ciuitates, pulsatis campanis et candelis accensis, solemniter publicari, quibus auctoritate nostra districtius facias inhiberi, ne cum illis aliqua contrahant mercimonia, sed eos potius tanquam excommunicatos euitent, ipsisque consulibus et toti populo Florentino ex parte nostra denunties, quod si forte in sua pertinacia duxerint persistendum, mercatores eorum per terras, ad quas deuenerint, capi ac detineri cum omnibus mercimoniis faciemus; et, cum duos episcopos in sua uelint statuere ciuitate, illis erit merito formidandum, ne unicum episcopatum eorum  diuidamus in duos.

Datum Laterani, Idibus Martii.



XXII. ARCHIPRESBYTERO, ET G. ET R. MAGISTRIS CANONICIS LUCANENSIBUS. In fauorem Noradi, subdiaconi, ne ipsum molestatione uexari sinant. 

Significauit nobis dilectus filius Noradus, subdiaconus noster, quod, cum inter ipsum ex una parte et S. et S. fratres suos, Pisane dieceseos, et altera, super patrimonio suo controuersia suborta fuisset, B. auunculus, R. et C. cognati eorum, quod eorum super hoc essent arbitrio parituri sibi astrinxerunt eos per iuratoriam cautionem, et eidem subdiacono  sub debito iuramenti secreto postmodum iniunxerunt, ut, relicto habitu clericali, matrimonium contrahere non differret, et usque ad sexdecim annos aliquam hereditatis sue non peteret portionem, quorum arbitrio predictus subdiaconus noluit, sicut nec debuit, obedire. Cum igitur mandatum huiusmodi fuerit illicitum et iniquum, discretioni uestre per apostolica scripta mandamus, quatenus eum super hoc non permittatis alicuius infamie molestatione uexari, cum sint ipsi potius, qui non sunt ueriti taliter arbitrium promulgare; culpabiles iudices, et, predicto iuramento uel arbitrio non obstante, faciatis eidem per censuram ecclesiasticam, appellatione remota, patrimonii sui portionem debitam  exhiberi. Nullis litteris, etc. Quod si non omnes, etc.

Datum Laterani, XIu Kalendas Aprilis.



XXIII. CONSULIBUS ET POPULO CAMERANENSIBUS. Ut recuperent et conseruent possessionem Romane Ecclesie in castro Cameranensi. 

Ad audientiam nostram noueritis peruenisse quod  possessiones et iura, que in castro Cameranensi habemus, male tractantur, et per incuriam et negligentiam deperduntur. Quocirca, uniuersitati uestre per apostolica scripta mandamus atque precipimus, quatenus dilecto filio Bald. ciui Anconitano, de possessionibus et iustitiis omnibus quas habemus in castro, uel eius pertinentiis, respondere curetis. Ipse enim Bald. nobis iurauit quod possessiones et iura ad ecclesiam Romanam spectantia in castro predicto, et circa illud, et in eius pertinentiis constituta, bona fide recuperabit ad nomen et utilitatem Romane Ecclesie, et quecunque ad manus suas siue iam acquisita, siue in posterum acquirenda in supradicto castro et eius pertinentiis, quocunque modo peruenerint, bona fide ad nomen et utilitatem  Romane Ecclesie conseruare, non minuere, non alienare, nec alienanti consentire, sed ad mandatum nostrum, uel successorum nostrorum, ea omnia cum integritate qualibet et augmento restituere sub eadem fidei religione promisit. Nos autem, ne possessiones uel iura ipsius castri alienari possint uel minui, omnem alium contractum decernimus irritum et inanem.

Datum Laterani, uIII Kal. Aprilis.



XXIu  . EPISCOPO  , ET CAPITULO LUNENSIBUS. Translationem episcopatus Lunensis ad Sarzanam auctoritate apostolica confirmat 

Per litteras uestras olim nostro apostolatui presentatas,  intelleximus euidenter, quod, cum Lunensis ciuitas, in qua sedes esse dignoscitur cathedralis, sic suos habitatores deuoret et consumat, quod pauci uel nulli commorentur in ea, nec sit populus qui iura et libertates ecclesie uestre protegat et defendat. Deliberato tandem consilio statuistis, si uobis hoc sedes apostolica indulgeret, ut ad locum alium populosum, Sarzanam nomine, episcopalem cathedram transferretis, et tempore sancte memorie Gregorii pape, predecessoris nostri, usque adeo proposuistis fuisse processum, quod, cum ille per partes illas transitum faceret, ipsius translationis licentiam apostolica uobis auctoritate concessit, et pro construenda ecclesia dedit  uobis, filii canonici, lapidem benedictum. Sed, quia post paucos dies idem predecessor noster uiam fuit uniuerse carnis ingressus, uos in ipso negotio procedere dubitastis, credentes mandatum eius in ipsius obitu expirasse, propter quod considerantes attentius utilitatem et necessitatem cleri, et populi ecclesie Lunensi commissi, ad presentiam nostram dilectum filium, Ph. uestrum canonicum, transmisistis,  per eum deuote ac humiliter supplicantes, ut uobis transferendi sedem episcopalem ad locum predictum licentiam preberemus. Nos autem, petitionem uestram fauore sedis apostolice prosequentes, de fratrum nostrorum consilio, ut sedem episcopalem, nullius contradictione uel appellatione obstante, ad locum predictum auctoritate apostolica transferretis, liberam uobis concessimus facultatem. Cumque iuxta indulgentiam nostram in eodem negotio procedere curassetis, tu, frater episcope, cum quibusdam ex canonicis tuis ad apostolicam sedem accedens, humiliter supplicasti, ut, quod auctoritate nostra factum fuerat de translatione predicta, apostolico dignaremur munimine roborare. Tuis igitur, et canonicorum ipsorum precibus  inclinati, translationem episcopalis sedis in Sarzanam ex indulgentia sedis apostolice factam, auctoritate apostolica confirmamus, etc. Decernimus ergo, etc.

Datum Laterani, uIII Kalendas Aprilis.



XXu. ABBATI SANCTI STEPHANI, ET MAGISTRO LANFRANCO, CANONICO BONONIENSI. De sententia, in causa quadam, que hic non declaratur, abroganda. 

Dilecto filio, C. clerico, etc. usque mandamus, quatenus inquiratis de premissis diligentius ueritatem, et, si eidem mulieri noueritis a predictis canonicis, non obstante appellatione, quam super hoc  ab ipso abbate se asserunt emisisse, cum illi per subsequentem concessionem parendo sententie renuntiasse penitus uideantur, faciatis per censuram ecclesiasticam sine difficultate concedi. Alioquin, ipsius abbatis sententiam, auctoritate nostra suffulti, quoad hunc articulum, penitus irretetis, cum in hac parte contra peracti tenorem sit expresse prolata. In aliis autem articulis, latam sententiam mandamus firmiter obseruandum. Testes, etc. Nullis litteris, etc.

Datum Laterani, Xu Kalendas Aprilis.



XXuI. N . . .  Ut inquiratur super priuilegiis et indulgentiis suspectis. 


Cum sint diligentius inquirenda que grauem suspicionem inducunt, unde posset graue scandalum suboriri, si pretermitterentur segniter indiscussa,  fraternitati tue per apostolica scripta mandamus quatenus personas opruincie tue, que priuilegia seu indulgentias ab apostolica sede asserunt se habere, de quibus suspicio merito habeatur, ad ostensionem eorum, monitione premissa, per censuram ecclesiasticam, appellatione remota, compellas. Que si fuerint de ratione suspecta, nostro precipias conspectui presentari, aut ipsa tandiu apud religiosas detineri personas, donec per rescriptum eorum de ipsis plenam notitiam habeamus.

Datum Laterani, III Kalendas Aprilis.



XXuII  . PRIORI SANCTI STEPHANI FANENSIS. Causam, que inter ipsum et M. episcopum Fanensem super ecclesia S. Stephani uertebatur, auctoritate apostolica dirimit. 


[Cum uenerabilis frater noster, M.  Fanensis  episcopus,] et tu, in nostra essetis presentia constituti, et de questione, que inter uos super ecclesia Sancti Stephani Fanensis uertebatur, uelletis ad inuicem litigare, dilectum filium, I.  tituli Sancte Prisce presbyterum, et I.  Sancte Marie in Cosmedino diaconum, cardinales, uobis concessimus auditores, coram quibus allegando proponere curauisti, quod cum predicta ecclesia Sancti Stephani, quarumdam monialium, que in ea uidebantur sub religionis habitu conuersari, malicia faciente, fuerit fere ad desolationem redacta,  illas bone memorie C.  Fanensis episcopus, auctoritate felicis recordationis Eugenii Pape predecessoris nostri, ab ecclesia memorata remouit, et canonicos in ipsa instituit regulares, statuens ut ordo canonicus perpetuis in ea temporibus debeat obseruari, et eam ab omni exactione, tam sua quam successorum suorum et Fanensis ecclesie, prorsus absoluit, retento sibi et ecclesie sue uno cereo trium librarum, ab ea annis singulis exsoluendo; et, quia predictus episcopus te super libertate predicta, tam a felicis memorie Celestino papa, predecessore nostro, quam a nobis etiam confirmata, multipliciter aggrauabat, apostolicum tibi petiuisti patrocinium suffragari. Predictus uero episcopus proposuit ex aduerso, quod priuilegium predicti predecessoris  sui sibi et ecclesie sue nullum preiudicium inferebat, quia eo tempore quo illud indulsit ecclesie memorate episcopatui resignarat, et habitum in ipsa ecclesia receperat regularem, et post  tres dies penitens, illud priuilegium reuocauit; preterea, tu, et canonici illius ecclesie, non estis priuilegio illo usi, sed omnia obsequia, sicut ante indultum priuilegium, sic et post, uniuersis successoribus illius episcopi, et sibi presertim, in hospitiis usque ad hec tempora curauistis sine difficultate qualibet exhibere; asserens confirmationem predicti predecessoris nostri fuisse per subreptionem elicitam, et hactenus occultatam; propter quod, si forsitan in aliquo lesa erat Fanensis ecclesia, restitutionem sibi fieri humiliter postulabat. Ceterum, ad proposita sic respondere curasti, quod ipsum priuilegium de iure ualebat, quia episcopus dum illud concessit, nec episcopatui resignauerat, nec habitum receperat regularem, et ipsum de canonicorum  suorum indulserat uoluntate, sicut ex eodem instrumento euidenter apparet, in quo nomina canonicorum ecclesie Fanensis sunt subscripta, et idem in palatio Fanensi datum fuerit, sicut in eo continetur expressum. Nos autem, cum dicti cardinales ea que audierant nobis fideliter retulissent, dicto instrumento diligenter inspecto, reuera [cognouimus, quod predictus episcopus spallas  , quas ab eadem ecclesia, tam ipse, quam predecessores sui recipere consueuerant, ecclesie predicte remisit, et statuit, quod aliud ei seruitium non imponeret, sibi et ecclesie sue annuatim trium librarum cereo pensionis nomine reseruato. Quia uero  uisitationi annexa est procuratio, cum nemo suis stipendiis  debeat militare, nec os boui alligandum sit trituranti, et episcopus, ratione spiritualis iurisdictionis, quam habet in ea, teneatur causa correctionis predictam ecclesiam uisitare, nec intelligatur quasi nouum imponi quod ab ipsa fundatione de communi fuerat iure impositum, de consilio fratrum nostrorum decreuimus, quod idem episcopus, cum ad ipsam ecclesiam causa correctionis accesserit, moderatam ab ea procurationem percipiat bis in anno, sed nichil aliud, preter pensionem, et procurationes prescriptas, idem episcopus ab eadem ecclesia exigere ualeat, aut etiam extorquere  .] Decernimus ergo, ut nulli, etc.

Datum Anagnie, u Kalendas Martii.



XXuIII. R. DE GECLEWERDS, G. DE DRIBURG. ET MAGISTRO T. RECTORI ECCLESIAE DE LILLESCHAE  . Causam, que inter abbatem et monachos de Melros et nobilem uirum Albanum uertebatur, diiudicandam ipsis committit. 


Cum dilecti filii . . . . . abbas, et monachi de Melros, proposuerint coram nobis, quod nobilis uir Albanus quasdam terras, a Willelmo quondam patre ipsius  eorum ecclesie de Machelin in eleemosynam assignatas, uiolenter redigere cupiens in forestam, eos super ipsis indebite molestaret, uobis dedisse recolimus in mandatis, ut ipsum A. ab ipsorum super illis terris indebita molestatione desistere, per censuram ecclesiasticam, appellatione postposita, cogeretis. uerum, ut super causa ipsa mandatum apostolicum impleretis, diligentius procedentes in causam, partibus in uestra presentia constitutis, testes recepistis hinc inde, ac super attestationibus eorum, ut etiam instrumentis, diu disputationibus, ac disceptationibus habitis, in causa ipsa usque ad sententie calculum processistis, et causam ipsam sufficienter instructam, ad nostram audientiam remittentes, octauas Sancti Andree  proximo preteritas pro termino partibus assignastis. Parte igitur abbatis, et monachorum ad ipsum terminum ueniente, tandem, quia pars aduersa diutius exspectata non uenit, super instrumentis iam dictis, depositionibus testium, et partis allegationibus utriusque, cum fratribus nostris tractatum habuimus diligentem, et, inquisita ueritate diligentius, et discussa, euidenter agnouimus, super ipsa causa sententiam pro iam dicto monasterio esse dandam. Ut autem per diligentiam uestram finis cause imponatur eidem, instrumentorum tenorem, depositiones testium, allegationes etiam, prout ea receperamus sigillorum uestrorum munimine consignata, uobis sub bulla nostra remittimus interclusa,  per apostolica uobis scripta precipiendo mandantes, quatenus, auctoritate nostra suffulti, ad sententiam pro ipso monasterio proferendam, non obstante contradictione uel appellatione cuiuslibet, procedatis, contradictores per censuram ecclesiasticam compescentes, et facientes, quod iudicaueritis, auctoritate nostra firmiter obseruari, cum ex tenore instrumenti euidenter appareat, quod hec fuit mens, et intentio donatoris, ut clausula de Foresta, que in fine ponitur instrumenti, non ad superiorem donationem, que tam libera et pura fuit, ut immunis esset ab omni exactione ac consuetudine seculari, sed ad inferiorem concessionem, que pensionem et determinationem habet insertam, iuxta sanum referri debeat intellectum,  quia in contractibus plena, in testamentis plenior, in beneficiis quoque plenissima est interpretatio adhibenda. Quod si non omnes, etc.

Datum Anagnie, II Nonas Martii.



XXXIX  . . . . . . CANTUARIENSI ARCHIEPISCOPO. Respondet ei super appellationibus. 

[Super questionum articulis, de quibus nos consulere  uoluisti fraternitati tue  taliter respondemus, quod per constitutionem nostram consultationi bone memorie Alexandri pape  , predecessoris nostri, nullatenus derogatur, sed illa per istam exponitur, imo in ista, uerius, que in illa fuerant pretermissa, supplentur. Ipse namque respondit, quod si super causa, que alicui ex apostolica delegatione committitur, a personis ecclesiasticis, una uel pluribus, quibus delegatus, ut parcat laboribus partium et expensis, cause cognitionem ipsius, et testium examinationem  sententia sibi reseruata, committit, appellatio fuerit interposita; huius appellationis intuitu causam indiffinitam relinquere non tenetur. Nos autem statuimus, quod, licet is, cui causa committitur, appellatione remota, non  possit eam aliis sine prouocationis obstaculo delegare, si tamen delegatus a nobis, aut iudex quicunque, non tam cognitorem, quam exsecutorem, ad aliquem certum articulum quempiam deputarit, ab eo, nisi modum excedat, non liceat appellari, dummodo de partium deputetur, uel recipiatur assensu. Quod si delegatus a nobis uel litis exordium, uel cause finem, nedum totum  , ei duxerit committendum, ab ipso tanquam a iudice licite prouocetur; eum et lis ante iudicem debeat contestari, et causa per iudicem diffiniri. Intentionis igitur nostre fuit, sicut ex tenore constitutionis premisse potest liquido deprehendi, quod ut iudicialis auctoritas liberius ualeat exerceri, delegatus a nobis licite possit et principium et finem, et medium cause  sibi commisse, non solum coniunctim, sed et diuisim alii delegare, non obstante quod dicitur, quia  iudex debet cognoscere per se ipsum in principio, et in medio, et in fine, cum, antequam ferat sententiam, uniuersa, que acta sunt in iudicio, inuestigare debeat diligenter. uerum, cum totam causam committit alicui, uel principium, uel finem ipsius, ab eo, tanquam  iudice potest licite prouocari. Cum autem alicui media tantum committit, ab ipso tanquam auditore prouocari non potest, nisi mandati fines excedat, uel merito sit suspectus; unde, ne ualeat recusari, prouide constituimus, ut de partium detur uel recipiatur assensu. Porro, cum delegatus a nobis iurisdictionem suam  in alium transfert totam, si fuerit appellandum, non ad eum, sed ad nos appellari debebit. Cuma autem aliquid sibi de iurisdictione reseruat, si causa sit ei, appellatione remota, commissa, non ad nos, sed ad eum de iure poterit appellari. Unde, si forsitan appelletur  , ab eo, cui media queque committit, siue cognitor aut exsecutor dicatur, uel,  quod melius est, auditor pro eo quod uel mandati fines excedat, uel merito sit suspectus, nichilominus tamen delegatus a nobis iuxta consultationem premissam causam poterit diffinire, ut parcatur laboribus partium, et expensis. Eum uero, quem delegatus a nobis deputauerit auditorem, neutra partium poterit recusare, nisi coram eo iustam recusationis causam ostendat. Si ergo  duo sunt a principe delegati, et unus committit alteri uices suas, ille nec potest  , appellatione remota, procedere, nec causam alii delegare, quamuis in commissione facta duobus contineatur expressum, ut appellatione remota alter possit procedere sine reliquo, si non possint ambo pariter interesse; quia quod potest ex sola iurisdictione sibi  a principe delegata, non potest cum iurisdictione a condelegato sibi concessa. Unde, si ab eo fuerit appellandum, licet aliquibus uisum fuerit, quod ad condelegatum etiam ualeat appellari, nobis tamen uidetur, quod ad primum duntaxat appellandum est delegatum, propter rationem superius assignatam. Eius igitur  appellatio, de quo tua fraternitas nobis scripsit, si nostre constitutionis occasione ad nostram audientiam appellauit, pro eo quod delegatus a nobis, reseruata sibi diffinitiua sententia, audientiam cause commisit quibusdam, qui de ipsius assensu nec dati sunt nec recepti, nisi contra eos iustam recusationis causam ostenderit, uel paratus fuerit ostendere coram iudice delegato, non debuit impedire, quominus procederent auditores.  Qui si etiam tanquam suspecti fuissent merito recusati, delegatus tamen a nobis nichilominus potuisset, sublato appellationis diffugio, causam ipsam iudicialiter expedire. Quod si iustam recusationis causam noluit admittere delegatus, sed coram suspectis eum audiri cogebat, a tali grauamine licite potuit ad nostram audientiam appellare; quodque post appellationem huiusmodi est presumptum, iudicari debet irritum et inane.]

Datum Lateranensi, uI Kal. Aprilis.



XXX  . DECANO ET CANONICIS SANCTAE CRUCIS DE STAMPIS. Recipit eos sub protectione. .

 Loca diuinis cultibus mancipata, et ea maxime, que post Iudaice perfidie cecitatem lumen gratie sub Christiane fidei titulo perceperunt, apostolicis sunt munienda presidiis, et perpetue donanda munere libertatis, cum constet non iam esse filios ancille, sed libere, qui elegerunt ibi in libertate spiritus Domino deseruire. Eapropter, dilecti in  Domino filii, predictam ecclesiam uestram, quam carissimus in Christo filius noster, Ph. rex Francorum illustris, de assensu bone memorie G. Senonensis archiepiscopi, in synagoga de qua Iudeos eiecerat, in honorem uictoriosissime crucis edificari constituit, cum omnibus que inpresentiarum, etc., usque adipisci, ad instar felicis recordationis Lucii et Urbani, predecessorum nostrorum, Romanorum pontificum, sub beati Petri et nostra protectione suscipimus, etc., usque communibus; statuentes, ut clerici, qui in circumpositis morantur ecclesiis, sicut nichil in loco ipso Iudeis possidentibus capiebant, ita deinceps ecclesie inibi constitute, conditionem aliquam uel grauamen in libertatis preiudicium non imponant, ne deterior efficiatur  status Ecclesie, si ea, que fuerat Iudeis inhabitantibus libera, sub obseruantia fiat Christiane pietatis ancilla. Preterea, ut magisterium scholarum unum in musica, et aliud in aliis disciplinis, sine contradictione qualibet habeatis, ad exemplar dictorum predecessorum nostrorum, auctoritate uobis apostolica indulgemus, prohibentes, ut de noualibus uestris et animalium nutrimentis, nullus a uobis de cetero extorquere presumat. Prohibemus insuper, ne de possessionibus uestris de cetero a laicis exigantur. Ad hec, presentium auctoritate decernimus, ne quis in ipsam Ecclesiam interdicti, uel in canonicos eius excommunicationis aut suspensionis sententiam, absque manifesta et rationabili causa, promulget. Cum autem generale interdictum, etc.,  usque celebrare. Concedimus quoque uobis cemeterium, in quo decedentium fratrum et familie corpora tumulentur. Libertates quoque, etc., usque sancimus. Decernimus ergo, ut nulli omnino hominum, etc.

Datum Laterani, uI Kalendas Aprilis, anno septimo.



XXXI. ARCHIEPISCOPO  ET DECANO  ROTHOMAGENSIBUS. Ut fratribus Hierosolymitani Hospitalis iustitiam requisiti facere possint. .

Quoniam nimis dispendiosum esset et graue dilectis  filiis, fratribus Hierosolymitani Hospitalis de Normannia, cum sint in remotis partibus constituti, pro singulis querelis apostolicam sedem adire, cum frequenter a multis, tam clericis quam laicis, grauibus  sint in remotis partibus constituti, ad supplicationem eorum super hoc eis duximus prouidendum. Quocirca, discretioni uestre per apostolica scripta precipiendo mandamus, quatenus, cum a dictis fratribus fueritis requisiti, malefactores  eorum, in Rothomagensi prouincia constitutos, ut eis ablata restituant, et de damnis et iniuriis irrogatis satisfaciant competenter, uel in aliquos compromittant, qui, appellatione remota, iustitia mediante, procedant, per censuram ecclesiasticam, sublato appellationis diffugio, compescendo, etc. Nullis litteris, etc. Quod si non ambo . . . tu, frater archiepiscope, etc.

Datum Laterani, X Kalendas Aprilis, anno septimo.



XXXII. . . . ABBATI DE CORONA  ; . . ARCHIDIACONO BRIOCENSI; ET . . . SUBDECANO BEATI PETRI, PICTAuENSIBUS. Ut ad monasterium Sancti Hilarii de Cella accedentes, illud reforment. 

 Dilectus filius . . . prior  Sancti Hilarii de Cella Pictauensis, per suas nobis litteras intimauit, quod, cum in ecclesia sua Regula beati Augustini a retroactis temporibus fuerit instituta, et Ordo canonicus, secundum eamdem Regulam institutus ibidem, a nostris predecessoribus confirmatus, et fratres ipsius sub eiusdem professione Regule habitum induerint regularem, contra institutionem sui ordinis proprium sibi retinere presumunt, prosilientes a claustro exeunt ad plateas, et, more secularium, negotiationibus se immiscent, alienarum causarum litigiis insistentes, et in splendore uestium et ornatu se potius seculares quam regulares ostendunt, in aliis pluribus Deum multipliciter offendentes.  uerum, ecclesia ipsa edificia congrua non habente, et ipsis etiam, que solebat habere, fere collapsis, cum idem prior ad innouationem eorum, et reformationem ordinis, uelit operam adhibere, ipsi, non solum ad hoc non assentiunt faciendum, uerum etiam ne fiat se uiolenter opponunt. Quia igitur ea que in ecclesiis perperam attentantur, sunt seuerius corrigenda, discretioni uestre per apostolica scripta mandamus, quatenus, ad ipsam ecclesiam pariter accedentes, et eum habentes pre oculis qui secreta cordium scrutatur et renes, de consilio prefati prioris, tam in capite quam in membris, que regulariter fuerint corrigenda, auctoritate nostra suffulti, appellatione postposita, corrigatis, et statuatis quod ad religionis augmentum  et gloriam nominis Domini uideritis statuendum, et faciatis quod statueritis auctoritate nostra per censuram ecclesiasticam firmiter obseruari, religiosas personas de aliis ecclesiis euocantes, et in ipsa instituentes ecclesia, si necesse fuerit, et regularis obseruantia id requirat; quod si aliquos contradictores inueneritis aut rebelles, eos a presumptione sua per districtionem ecclesiasticam, appellatione  postposita, compescendo, etc. Nullis litteris, etc. Quod si non omnes, etc.

Datum Anagnie, Kalendis Martii, anno septimo.



XXXIII. I. PRIORI, ET FRATRIBUS ECCLESIAE SANCTI STEPHANI FANENSIS  . Recipit eos in protectione. .

Quoniam elegistis abiecti esse in domo Domini, magis quam habitare in tabernaculis peccatorum, et eorum estis uitam professi, quibus erat cor unum et anima una, quieti uestre paterna uolumus sollicitudine prouidere, ne, cum partem optimam elegeritis cum Maria, per inquietudines aliquorum cogamini, ultra quam deceat, cum Martha satagere circa  multa. Ideoque, paci uestre inposterum prouidentes, auctoritate presentium districte inhibemus, ne quis in uos uel ecclesiam uestram, sine manifesta et rationabili causa, interdicti, suspensionis uel excommunicationis, sententiam audeat promulgare, uel canonicos eiusdem ecclesie, absque presentatione uel assensu tuo, fili prior, ad ordines promouere, uel eorum aliquem in protectione recipere inclusionem canonice discipline, quominus in eum, cum excesserit, districtionem exerceas regularem. Similiter etiam, districte uetamus, ne quis molestatores uestros et ecclesie uestre, ac inuasores bonorum ipsius, cum per nos aut delegatos ab apostolica sede iudices interdicti uel excommunicati fuerint,  preter debitam satisfactionem absoluat, aut uos in diuinorum celebratione, in exsequiis mortuorum et alliis rationabilibus consuetudinibus ecclesie uestre, indebita molestatione fatiget. Nulli ergo, etc. Datum Laterani, XIII Kalendas Aprilis.



XXXIu. . . . CANTUARIENSI ARCHIEPISCOPO; EPISCOPO ELIENSI, ET . . . ABBATI SANCTI EDMUNDI. Sententiam in causa ecclesie de Filebi latam confirmat. .

Ex litteris tuis, frater archiepiscope, nostris est auribus relatum, quod, cum Io. de Burgo, clericus, Ernaldum Bil. laicum, super presentatione Roberti de Brom, clerici, ad ecclesiam de Filebi, in qua  idem E. ius obtinet patronatus, molestaret iniuste, idem E. super hoc ad dilectum filium . . . abbatem de Sibeton  , et coniudices suos, per nuntium suum litteras apostolicas impetrauit, qui cause meritis diligenter inspectis et cognitis, contra clericum ipsum diffinitiuam sententiam protulerunt. Elapso uero postmodum spatio temporis aliquanti, predictus I. litteras illas, quas, sicut proposuerat, semper suspectas habuerat, cepit impetere falsitatis, instanter postulans, quod earum auctoritate fuerat  attentatum, in irritum reuocari, propter quod iudices ipsi predictas litteras, quamuis a tempore late sententie superinductis atramenti lineis cancellatas ab ipsis, tibi, qui super huiusmodi falsitatis cognitione recepisti mandatum apostolicum speciale, per fidelem nuntium transmiserunt. Cum autem predictus Io. in presentia tua easdem proponeret esse falsas, aduersa pars clericum quemdam, W. de Brom nomine, ad sui defensionem exhibuit, qui litteras ipsas a nobis se proposuit impetrasse. Recepta igitur ab utraque parte sufficienti super his que proposuerat cautione, litteras ipsas, sub sigillis partium atque tuo fideliter interclusas, per dilectum filium, R. latorem, P. de Maregni , ad hoc electum de unanimi uoluntate partium, nostro fecisti  conspectui presentari, quas nos in stylo, et filio, charta et bulla comperimus esse ueras. Quocirca, discretioni uestre per apostolica scripta mandamus, quatenus, denuntiantes ipsas litteras esse ueras, predictum E. super iuste lata, ipsarum litterarum auctoritate, sententia non permitatis permittatis ab aliquo indebite molestari, quin potius faciatis sententiam ipsam, sicut est iusta, sublato appellationis obstaculo, firmiter obseruari. Contradictores, etc.

Datum Laterani, XuI Kalendas Aprilis.



XXXu  . . . . . ELIENSI EPISCOPO  ; . . . ABBATI SANCTI EDMUNDI  ; ET . . . . DECANO CISTERCIENSI. Ut inquirant super priuilegia capitulo Eboracensi concessa. .


Quia omne regnum in se ipsum diuisum, iuxta uerbum euangelicum, desolatur, proximam Eboracensis ecclesie desolationem ex diutina eius diuisione timemus, in qua filii, quod dolentes referimus, in patrem insurgunt, et armatur pater in dispendium filiorum. Inualescente siquidem multorum malitia, caritas refriguit inter eos, et, superseminante inter ipsos zizania homine inimico, concordia in discordiam transiit, dilectio periit, et odium apud eos pro dilectione regnauit. Quamuis autem apostolica sedes ad remouendam ab ipsis dissensionis materiam sepius laborarit, quia tamen inueterauerat morbus, et cicatrix induruerat, non profecit, nec sanauit, quia ferrum  distulit adhibere radici, uel, quod uerius esse credimus, quoniam causam ignorauit ulceris, non curauit. Quia ergo boni iudicis est lites minuere, non augere, ut exstinguamus penitus discordie fomitem, et odii materiam auferamus, causas discordie plenius perscrutari proponimus, et rimari profundius uias morbi, ut, exstirpata radice, arbor prorsus pereat et siccetur, que, hactenus in suis semiputata ramusculis, uberiori partu fortius pullulauit, facta fecundior suo damno. uidetur etenim, et  est uerum, quod priuilegium illud, quod bone memorie C. papa, predecessor noster, dilectis filiis . . . . decano  et canonicis Eboracensibus olim indulsit, et per quod eis dignitates, libertates, immunitates et consuetudines proprias confirmauit, inter eos et uenerabilem fratrem nostrum . . . . Eboracensem  archiepiscopum, scandalum foueat, et originem pariat iurgiorum. uerum, quamuis habeant singula fere capitula conditionem insertam, ita ut omnia que in eodem priuilegio conceduntur, pendere de antiqua Eboracensis ecclesie dignitate, immunitate capituli, et approbata eiusdem ecclesie consuetudine uideantur, sicut per inspectionem priuilegii plenius poteritis edoceri, et archiepiscopus uniuersa deducat in dubium, et super eis moueat  questionem; decanus tamen et canonici, sicut idem archiepiscopus nostris auribus intimauit, tanquam de conditione constaret, non solum priuilegio utuntur eodem, sed etiam abutuntur, et quedam, que recte intelligi poterant, deprauantes, aduersus archiepiscopum cornua elationis assumunt, et fere omnimodam sibi uindicant libertatem, iurisdictionem archiepiscopalem pene penitus uacuantes. Ne igitur nascantur iniurie unde iura nascuntur, et apostolica sedes, que pacem aliis predicat, occasione huiusmodi priuilegii actrix et auctrix discordie censeatur, discretioni uestre per apostolica scripta mandamus atque precipimus, quatenus, non obstantibus litteris tibi, frater episcope, ac coniudicibus tuis, contra  dictum archiepiscopum, super facienda inquisitione directis, partibus conuocatis, inquiratis, appellatione remota, super dignitatibus, immunitatibus et consuetudinibus Eboracensis ecclesie ac canonicorum ipsius, et archiepiscopali iurisdictione ac iure, et utrum predicti decanus et capitulum predicto priuilegio abusi fuerint, sollicite ueritatem recipiatis quos testes partes coram uobis duxerint producendos, et examinetis omnia diligenter, et quod inueneritis, nobis per litteras uestras fideliter intimetis, ut, per uestram relationem instructi, Eboracensi ecclesie melius consulamus. Statuatis autem partibus, etc. Quod si non omnes . . . . duo, etc.

Datum Laterani, Kal. Aprilis.



XXXuI. ARCHIEPISCOPIS, EPISCOPIS, ABBATIBUS, COMITIBUS, BARONIBUS, ET UNIuERSO CLERO, ET POPULO IN SICILIA ET CALABRIA CONSTITUTIS. G. tituli S. Adriani diaconum cardinalem, apostolice sedis legatum ad eos mittit, illumque eis commendat. 


Egressus Satan a facie Domini, et non solum super omnibus que possidere uidebamini, sed et in personis quorumdam ex uobis, ab eo potestate suscepta, cribrauit uos hactenus sicut triticum, et ut manipulum palearum excussit, ita, ut nichil inconcussum relinqueret, sed, immisso uento a regione deserti, elementa et in concussionem uestram, et  excidium commoueret. Licet enim nouerit Dominus qui sunt eius, utpote cui secreta et cordium sunt aperta, probare tamen uoluit, et probauit an fides uestra proficeret, an deficeret in aduersis, et utrum resisteretis flatibus aquilonis, qui, flante austro, uidebamini floruisse. Utinam igitur uexatio uobis dederit intellectum; utinam in hac sitis cribratione purgati, ut probatio fidei uestre sit multo pretiosior quam aurum, quod per ignem probatur, et quoniam in quibusdam ex uobis aurum eruginauerat, et argentum, nunc saltem, consumpta rubigine, ac scoria expurgata, utrumque splendidius elucescat! Sane, quia non fuerat uita uobis aliena magistra, ut non longe de cetero peteretis exempla in uobis ipsis uos uoluit Dominus experiri quod omne regnum  in se diuisum desolatur, et domus concidit supra domum, et quod ea que per concordiam crescunt, per discordiam dilabuntur. Siquidem, si fuissetis unanimes, et alterius onera portassetis, nec inuidus suam reputasset gloriam miseriam fratris sui, sed putasset agi rem propriam, cum paries uicinus arderet, in pace seruassetis atrium uestrum, ut fortes armati, nec timuissetis impetum fortioris. uerum, quia fere singuli singulas fecerant sibi partes, nec restitistis communiter inimicis, sed singulariter potius confouistis, rediit caput ad caudam, et primis nouissimis, ac nouissimis primis effectis, facti sunt in capite hostes uestri, et hereditatibus uestris ad alienos, et domibus ad extraneos deuolutis, nobilium  et sublimium colla ignobiles et deiecti calcarunt, et serui etiam super uos dominium acceperunt. Et quoniam asperius nichil est humili, cum surgit in altum, utpote qui deseuit in omnes, ut se posse putent, et tyrannidem potentiam suam ponit, multi inter uos ceci, et imbecilles, et gigantes uestri gemunt sub aquis, et magnates ignibus traditi, uix sic etiam seruorum illorum rabiem placauerunt, qui superiorum in uos indignationem et odium concitabant. Potuerat autem in uobis tante, non humane, sed diuine animaduersionis, uindicta, peccatorum uestrorum multitudinem expiasse, nisi creuisset in aliquibus infidelitatis uitium sub flagello, et qui in profundum peccatorum uenerant contempsissent, ita ut, in suam etiam perniciem indurati, mallent  hostibus contra fratres, quam contra hostes fratribus adherere. Ideoque in omnibus his non est auersus furor Domini, sed adhuc manus eius extenta, nisi per uiam aliam redeatis, et per concordiam resurgatis in statum felicitatis antique, a qua per discordiam decidistis. Siquidem, sicut plenitudo legis est dilectio, sic odium non solum legem euacuat, sed reges et regna expugnat, et non minus quam mus in pera, ignis in gremio, serpens in sinu, male suos remunerat hospites, sed grauius in proprios deseuit auctores, cum gladius eorum intrat in cor ipsorum, et laqueo proprio pereunt, dum incidunt in foueam quam pararunt. Licet autem, propter  offensas multiplices et immoderatos excessus aliquorum ex uobis, qui gloriantur cum male fecerint, et in pessimis rebus exsultant, uestram possemus dissimulare iacturam, quia tamen innocentis regis infantie deesse, nec uolumus, nec debemus, et tantam regni miseriam clausis oculis pertransire, ne puniatur iustus pro impio, et pro patre filius, uel pater pro filio condemnetur, sed anima que peccauerat, nisi adiiciat ut resurgat, in iniquitate propria moriatur, dilectum filium, G.  Sancti Adriani diaconum cardinalem, apostolice sedis legatum, uirum prouidum et honestum, quem inter ceteros fratres nostros specialis dilectionis brachiis amplexamur, ad uos duximus destinandum, uices nostras ei tam in spiritualibus quam temporalibus committentes,  ut confirmet in deuotione nostra et regia fidelitate fideles, errantes reuocet, et in eos quos reuocare non poterit, tam spiritualiter quam temporaliter aggrauet manus suas. Monemus igitur uniuersitatem uestram et exhortamur in Domino, et per apostolica scripta mandamus, quatenus legatum ipsum sicut personam nostram, imo nos in eo recipientes hilariter et honorifice pertractantes, que inter uos in spiritualibus uel temporalibus duxerit statuenda, suscipiatis humiliter, et inuiolabiliter obseruetis. Alioquin, sententiam quam spiritualiter uel temporaliter tulerit in rebelles, faciemus auctore Domino firmiter obseruari.

Datum Laterani, Kalendis Aprilis.



XXXuII. ABBATI ET MONACHIS SANCTI IULIANI, HOSPITALARIIS CRUCIFERIS, ET ALIIS CLERICIS ARIMINENSIS DIeCESEOS. Ut sententiam excommunicationis ab episcopo Ariminensi in hereticos latam obseruent. 


Cum pastoris sententia sit seruanda, et merito puniendus qui contra eam uenire presumit, per apostolica uobis scripta mandamus atque precipimus, quatenus eos, in quos uenerabilis frater noster . . .  Ariminensis episcopus, excommunicationis uel interdicti sententias pro hereseos crimine promulgauerit, ad diuina nullatenus admittatis, nec corpora defunctorum tradatis ecclesiastice  sepulture, non obstantibus priuilegiis super his uobis indultis, cum propter immanitatem huius sceleris, quod etiam leges ciuiles fortius persequuntur, hoc de certa scientia iniungamus. Nos enim uenerabili fratri nostro, Populiensi  episcopo,  dedimus in mandatis, ut sententiam, quam propter hoc idem episcopus in uos de licentia nostra rationabiliter promulgauerit, usque ad satisfactionem debitam faciat, appellatione remota, inuiolabiliter obseruari.

Datum Laterani, Nonis Aprilis.



XXXuIII. SIPONTINO  ARCHIEPISCOPO. De quadam muliere, que marito impotente alium superinduxit; primo mortuo, secundus eam recusabat, licet ex ea prolem haberet: papa mandat fieri non posse. 

Sicut ex litteris tuis nobis presentatis accepimus,  cum quedam puella tue diecesis fuisset cuidam uiro nature frigide matrimonialiter copulata, et in eius domum traducta, quia continere non poterat, quemdam iuuenem adamauit, et, antequam de impotentia uiri quem acceperat apud ecclesiam proclamasset, se ad iuuenem transtulit memoratum, qui eam desponsauit de facto, et ipsam carnis commistione cognouit; quod ut ad notitiam tuam peruenit, iuuenem ipsum ab ea discedere compulisti et iuramento firmare, quod eam non teneret, nec tangeret commistione carnali, uiro predicto uiuente, a quo non fuerat per sententiam separata. uir uero primus eam in suam iterato recipiens, pre impotentia uerecundus, habitum religionis suscepit, et post dies aliquot exsoluit carnis debitum uniuerse. Iuuenis  autem, qui eam, sicut premissum, desponsauerat, eamdem recipiens et ducens in domum propriam, ipsam maritali affectione tractauit, et, cum prolem susceperit ex eadem, nunc querit ab ea discedere, ac aliam ducere in uxorem. Unde, quid faciendum sit super hoc articulo, nostris postulasti litteris edoceri. Cum igitur multa sint, que, licet in principio non ualeant, postmodum tamen aliis causis emergentibus conualescunt, fraternitati tue per apostolica scripta mandamus, quatenus, si res ita se habet, antedictum iuuenem ut mulierem predictam tanquam uxorem teneat, et maritali affectione pertractet, per censuram ecclesiasticam, appellatione remota, compellas.

Datum Laterani, Kalendis Aprilis.



XXXIX.  . uENTURAE  , ARIMINENSI EPISCOPO, EIUSQUE SUCCESSORIBUS CANONICE SUBSTITUENDIS, IN PERPETUUM. Recipit eum in protectione, et bona ipsius ecclesie confirmat. 


Ex commisso nobis apostolatus officio, etc. usque saluo in omnibus iure ac reuerentia Romane ecclesie, eidem et Ariminensi ecclesie locamus portam Sancti Donati, que uocatur Sancti Andree; totam in integrum medietatem de porta Gallica, que uocatur Sancti Petri; porticum totum integrum per quod pergitur ad mare et porticum, unde ingressus est episcoporum; medietatem totam ex integro ripe littoris maris,  cum medietate de districto suo, que ad ripas littoris pertinet, siue de Iudeis, siue de Christianis; uerum et littus maris a flumicello decurrens usque ad fluuium, qui uocatur maricula. De predictis autem rebus iuris Sancte Romane ecclesie, quas predicta Ariminensis ecclesia detinet, tu et successores tui, pro pensione libram unam argenti nobis nostrisque successoribus annis singulis persoluetis. Ad hec, predecessorum nostrorum uestigiis inherentes, sicut ab eis sancitum est, ita et nos mansurum in perpetuum de cetero sancimus, ut Ariminensis ecclesia nulli alii metropoli, nisi tantum sancte Romane Ecclesie sit subiecta, ipsiusque antistes tantum a Romano pontifice omni tempore consecretur. Plebem uero Sancti Paterniani, cum decimis  et ceteris suis pertinentiis, ac cum aliis que beati Petri pariter iuris exsistunt in fundo Arginarie, sub annuo censu uiginti quatuor denariorum Lucen. Nobis nostrisque successoribus annualiter persoluendo, tibi et successoribus tuis committimus, et presentis scripti pagina confirmamus. Preterea, sententiam, etc. usque in finem.

Datum Laterani, per manum Ioannis, sancte Romane ecclesie subdiaconi et notarii, uI Idus Aprilis, indictione uII, Incarnationis Dominice anno 1204, pontificatus uero domini Innocentii pape III anno septimo.



XL  . ABBATI, ET CONuENTUI CASAEDEI. De episcopatu in ecclesia de Montepiloso restituendo. 


Grauem, et lacrymabilem dilectorum filiorum, clericorum et laicorum de Montepiloso, recepimus questionem, quod cum ipsorum ciuitas inter uicinas sit populosior ciuitates, licet olim episcopali donata fuerit dignitate, ac episcopalis sedes ei fuerit multorum predecessorum, nostrorum priuilegiis confirmata, imo etiam aliquoties restituta, tandem bone memorie C. papa, predecessor noster,  super hoc sententiam protulit contra eos, et sede prius habita spoliauit, quod ad infamiam redundat, et perniciem animarum. In hoc autem ecclesiam suam asserunt enormiter esse lesam, cum coram eodem predecessore nostro pars eorum fuerit indefensa, utpote cum plures, et potiores rationes ipsius in iudicio exhibite non fuissent, quare ad audientiam de gratia nostra restitui postulabant. Nos autem, inspectis rescriptis priuilegiorum, que super hoc ecclesie de Montepiloso fuerant a predecessoribus nostris indulta, inuenimus, quod bone memorie Cel. papa, predecessor noster, modum congruentem inuenit, per quem tam ecclesie Sancte Marie Noue, quam uos apud Montempilosum habetis, quam ecclesie Sancte Marie ueteris honori  fuerat, et utilitati prouisum, cum suo priuilegio statuisset, ut utraque unius episcopalis sedis dignitate, ac nomine censeretur, et ad episcopatus officium per electionem monachorum, et clericorum pariter assumeretur aliquis monachorum, qui ambabus ecclesiis presideret, et tam episcopi quam abbatis officio fungeretur, quod postmodum felicis recordationis Innocentius papa, predecessor noster, suo priuilegio confirmauit. uerum, quoniam abbatia in prioratum fuit postmodum immutata, nec decebat ut episcopus abbati cuiquam subiaceret, forma ipsa conuenienter non potuit obseruari. Licet autem contra latam a dicto predecessore nostro sententiam non sit aliquid temere presumendum, quia tamen iustum clamorem cleri, et populi Montispilosi nec  debuimus, nec uoluimus obaudire, dilecto filio . . . . . priori Sancte Marie Noue Montispilosi, dedimus in mandatis, quatenus infra mensem, per se, uel idoneum responsalem, nostro se conspectui presentaret, ut, ipso, uel eius responsale presente, illi proponerent rationes, per quas nos intendunt ad restituendam sibi audientiam inclinare. Ipse uero, per suas nobis duxit litteras respondendum, quod, cum prioratus ipse ad uestrum monasterium pertineret, et ipse per uos in eo prior fuerit institutus per mandatum uestrum, respondere super tam arduo negotio non auderet. Monemus igitur discretionem uestram, et exhortamur in Domino, et per apostolica uobis scripta mandamus, quatenus aliquem uirum  idoneum infra duos menses post susceptionem presentium ad nostram presentiam destinetis, cum quo super his plenius tractare possimus. Cum enim in prioratu ipso fere penitus ordo deperierit regularis, ita, ut in eo uix etiam religionis uestigia uideantur, et ex ipso monasterium uestrum uel nichil uel modicum consequatur, tantaque populi multitudo ex defectu pastoris in spiritualibus sustineat detrimentum; et, quia sunt tanquam oues errantes, merito timeant periculum animarum, tam uobis, quam eis credimus expedire, ut de ordine uestro aliquis in eiusdem loci episcopum assumatur,  et, ne in hoc uestrum uideatur monasterium aggrauari, competens statuatur pensio uobis annis singulis exsoluenda, uel alius modus inueniatur idoneus, per quem uobis, et ipsis salubriter consulatur. Quod si forsitan mandatum nostrum neglexeritis exaudire, nos, magis quod animarum saluti, quam quod temporalibus utilitatibus uestris expediat, attendentes, super iis, dante Domino. statuemus quod uiderimus statuendum.

Datum Laterani.



XLI  . . . . . . . ARCHIEPISCOPO RAuENNATI  . Ut potestatem et consules Mutinenses ecclesiasticam libertatem in ciuitate Mutinensi uiolantes compescat. 


Si iudicaret Dominus causam suam, ne is, cui omne iudicium dedit Pater, eos iudicaret grauius in futuro, qui, a facie sua iudicium et iustitiam auferentes, iniuste iudicant, et domum orationis quondam liberam, utpote quam Filius liberauit, sub iugo redigunt seruitutis, iampridem sicut Sodomam et Gomorrham, Lombardie prouinciam subuertisset, ut ipsum in pena saltem cognosceret, quem in donis non uult, sicut debuerat, reuereri. Siquidem, ex adipe procedit iniquitas, et multa Dei benignitas Lombardos prouocat ad contemptum, qui, quoniam confregit iugum seruitutis eorum, et arcum fortium infirmauit, cui erant tanquam signum ad sagittam expositi, dilatati iam et incrassati, non solum a Deo  recesserint, sed in ipsum conuerterint manus suas, et sponsam eius, Ecclesiam scilicet, nitantur modis omnibus ancillare. Ecce qualiter Dei beneficia recognoscunt, ecce qualiter retribuunt Domino pro omnibus que retribuit ipse illis, qui, quoniam cessare fecit exactorem ab eis, ipsi facti sunt exactores in eum, et liberam sponsam eius, qui eos de inimicorum manibus liberauit, nituntur facere sub tributo. Gemit etenim Geminianus  , et mutilari se dolet ecclesia Mutinensis, dum eius filii, subacti iugo pessime seruitutis, publicis functionibus fatigantur, patent uiolentie laicorum, grauantur exactionibus, et angariis et perangariis opprimuntur. Sane, sicut uenerabilis frater noster . . . Mutinensis  episcopus,  per suas nobis litteras intimauit . . . Mutinensis potestas, ut duplici contritione tam ecclesiam quam clericos conterat, et addat afflictionem afflictis, oneribus, quibus predecessores eius interdum fatigarant ecclesiam Mutinensem, superaddit onera grauiora. Nam, non solum clericos exactionibus subiacere, ac effodiendis fossatis seruire compellit, sed, terminis quos patres eius posuerant non contentus, episcopalem iurisdictionem prorsus euacuat, nec attendens quod seruus suo domino stat aut cadit, clericos in foro seculari respondere, ac in causis laicorum testimonium perhibere compellit. Preterea,  ut diuine legis regulas uacuaret, in diuine maiestatis offensam, tam uetus quam Nouum uolens soluere Testamentum, decimas et primitias, quas Dominus in horrea sua precepit inferri, et filiorum Leui usibus applicari, clericis et ecclesiis sub uoce preconia prohibuit exhiberi, et alia debita uetuit eis solui; addens, quod nulli clerico de laico iustitiam faceret, nisi clerici sub eius examine responderent. Cumque dilectus filius, Guid. de Manfr. subdiaconus noster, canonicus Mutinensis, ei restitisset in facie, ac dixisset, quod eius iudicium non subiret, potestas eum protinus capi fecit, et custodie mancipari, de qua non prius liberauit quam amici eius sub pena quadraginta librarum promitterent, quod eum standi mandatis eius iuratoriam prestare facerent cautionem.  Clericos quoque publico banno subdit, et ne campane ad diuina pulsentur officia preter eius arbitrium, sub pena pecuniaria interdicit, et in castris episcopi potestatem sibi presumit indebitam usurpare, habitatores eorum pro sue puniens arbitrio uoluntatis. Quia igitur hec nec debemus nec uolumus equanimiter sustinere, fraternitati tue per apostolica scripta mandamus et districte precipimus, quatenus, personaliter ad ciuitatem ipsam accedens, tam potestatem et consules, quam consiliarios et populum uniuersum, moneas attentius et inducas, ne ecclesias et ecclesiasticos uiros exactionibus subiacere compellant, uel fodiendis fossatis, et huiusmodi seruilibus officiis deseruire, sed eis potius uiolenter extorta  restituant, et extorquenda dimittant. Quod si huiusmodi non potuerint monitis emolliri, ciuitatem eorum interdicto supponas; ita, quod preter baptisma paruulorum et penitentias morientium, nullum in ea diuinum celebretur officium, uel exhibeatur ecclesiasticum sacramentum, et tam potestatem quam consules et consiliarios, et omnes principales auctores et fautores iniquitatis ipsius, singulis diebus Dominicis et festiuis, pulsatis campanis et candelis accensis, excommunicatos publice nunties, et per totam prouinciam tuam facias sub solemnitate simili nuntiari. Quos etiam ab uniuersis ciuitatibus, et ciuibus Lombardie, tam in colloquiis quam contractibus omnibus sicut excommunicatos arctius euitari precipias, ita, quod si qui eis communicare presumpserint,  sententiam excommunicationis incurrant, quam tu postmodum solemniter publices, denuntians similiter sic predictos potestatem, consules, et consiliarios Mutinenses excommunicationi subesse, ut non possint absolutionis beneficium obtinere, nisi satisfacturi plenarie de commissis apostolico se conspectui personaliter presentarint. Constitutiones insuper, ac sententias que ab excommunicatis ipsis, uel de ipsorum mandato fuerint promulgate, decernas irritas et inanes, nullo unquam tempore ualituras, et illos, qui eis in predictorum officiorum administrationes successerint, in  excommunicationis sententia successuros, nisi satisfecerint infra mensem, cum succedat in onere, qui substituitur in honore, cumque predicti potestas, consules et consiliarii grauiter persequantur ecclesiasticam libertatem, presentium auctoritate, ut, nisi resipuerint infra mensem, filii eorum usque in tertiam et quartam generationem ad honores ecclesiasticos, et beneficia de cetero nullatenus assumantur. Ut autem quam moleste Dei, et Ecclesie generalis feramus iniuriam, sentiant plenius in effectu, denunties eisdem, quod nisi resipuerint infra mensem, ciuitatem ipsorum episcopali priuabimus dignitate, ac sedem ipsorum ad locum alium transferemus Quod si nec infra mensem, alium poterunt ad satisfactionem induci, ne ad  recuperandam dimissam dignitatem ullo tempore ualeant aspirare, per uicinos episcopatus Mutinensem diecesim diuidemus, et diuisionem mandabimus inuiolabiliter obseruari. Adiicimus etiam, ut canonicos, clericos, et uniuersos uiros ecclesiasticos, tam exemptos quam alios, in ciuitate Mutinensi, et eius districtu manentes, cum ab eodem episcopo fueris requisitus, ciuitatem, et eius districtum egredi, nec regredi ad eosdem donec fuerit satisfactum, per suspensionis et excommunicationis sententiam, sublato appellationis impedimento, compescas, et eis, cum non tam pro sua, quam Ecclesie generalis exsulauerint libertate, facias per ecclesias tue prouincie iuxta tue discretionis arbitrium congrue prouideri, contradictores ecclesiastica  districtione compescens. Preterea, tam Hierosolymitani Hospitalis, quam fratrum militie Templi Fratres, cogas, appellatione remota, nonobstantibus priuilegiis, uel indulgentiis suis interdicti sententiam inuiolabiliter obseruare.

Scriptum est W. Balistario regio, iustitiario ciuitatis Montis sancti Angeli, ut illis, qui regios redditus in eadem ciuitate distrahere non uerentur, uiriliter se opponens, eos auctoritate nostra, quandiu nobis placuerit, recipiat fideliter, et conseruet.

Datum Laterani, II Id. Aprilis.



XLII  . ARCHIEPISCOPIS, ET EPISCOPIS PER FRANCIAM CONSTITUTIS. De eodem argumento ac in epistola 164, 165, 166, libri uI. 


Nouit ille, qui nichil ignorat, qui scrutator est cordium ac conscius secretorum, quod carissimum in Christo filium nostrum, Ph. regem Francorum illustrem, de corde puro, et conscientia bona, et fide non ficta diligimus, et ad honorem ac profectum et incrementum ipsius efficaciter aspiramus, exaltationem regni Francorum sublimationem sedis apostolice reputantes, cum hoc regnum benedictum a Deo semper in ipsius deuotione permanserit, et ab  eius deuotione nullo, sicut credimus, sit tempore discessurum, quia licet interdum hinc inde fiant immissiones per angelos malos, nos tamen, qui Satane non ignoramus astutias, circumuentiones ipsius studebimus euitare, credentes quod idem rex illius seduci se fallaciis non permittet. Non ergo putet aliquis, quod iurisdictionem aut potestatem ipsius minuere uel perturbare uelimus, cum ipse iurisdictionem et potestatem nostram impedire non debeat, aut etiam coarctare, cumque iurisdictionem propriam non sufficiamus explere, cur alienam usurpare uellemus? Sed, cum Dominus dicat in Euangelio: Si peccauerit in te frater tuus, uade et cor  eum inter te et ipsum solum: si te audierit, lucratus eris fratrem tuum; si te autem non audierit,  adhibe tecum adhuc unum uel duos, ut in ore duorum uel trium testium stet omne uerbum; quod si non audierit eos, dic ecclesie; si autem ecclesiam non audierit, sit tibi sicut ethnicus et publicanus : et rex Anglie, sicut asserit, sit paratus sufficienter ostendere, quod rex Francorum peccat in eum, et ipse circa illum in correctione processit secundum regulam euangelicam, et tandem, quia nullo modo profecit, dicat Ecclesie, quomodo, nos, qui sumus ad regimen uniuersalis Ecclesie superna dispositione uocati, mandatum diuinum possumus exaudire, ut non procedamus secundum formam ipsius, nisi forsan ipse coram nobis uel delegato nostro sufficientem in contrarium rationem ostendat? Non enim intendimus iudicare  de feudo, cuius ad ipsum spectat iudicium, nisi forte iuri eorum  per speciale priuilegium uel contrariam consuetudinem aliquid sit detractum, sed decernere de peccato, cuius ad nos pertinet sine dubitatione censura, quam in quemlibet exercere possumus et debemus. Non igitur iniuriosum sibi debet regia sublimitas reputare, si super hoc apostolico iudicio se committat, cum ualentinianus, inclytus imperator, suffraganeis Mediolanensis ecclesie dixisse legatur: Talem in pontificali sede constituere procurate, cui et nos qui gubernamus imperium, sincere nostra capita submittamus, et eius monita, dum tanquam homines deliquerimus, suscipiamus necessario uelut medicamenta curantis;  ut illud humiliter omittamus, quod Theodosius statuit imperator, et Carolus innouauit, de cuius genere rex ipse noscitur descendisse. Quicunque uidelicet litem habens, siue petitor fuit uel in initio litis, uel decursis temporum curriculis, siue cum negotium peroratur, siue cum iam ceperit promi sententia, si iudicium elegerit sacrosancte sedis antistitis, illico sine aliqua dubitatione, etiamsi pars alia refragauerit, ad episcoporum iudicium cum sermone litigantium dirigatur, cum non humane constitutioni sed diuine legi potius innitamur, quia nostra potestas non est ex homine sed ex Deo. Nullus enim, qui sit sane mentis,  ignorat, quin ad officium nostrum spectet de quocunque peccato mortali corripere quemlibet Christianum, et, si correctionem contempserit, ipsum per districtionem ecclesiasticam cercere. Quod enim debemus corripere ac possimus, ex utraque patet pagina testamenti, cum clamet Dominus per prophetam: Clama, ne cesses, quasi tuba ex . . . . uo . . . . t . . . . et a . . . po . . . m . . .  scelera eorum , et subiungat ibidem: Nisi annuntiaueris impio impietatem suam, ipse in iniquitate quam operatus est morietur, sanguinem autem eius de tua manu requiram. Apostolus quoque nos monet corripere inquietos, et alibi dicit idem: Argue, obsecra, increpa in omni patientia et doctrina . Quod autem possimus et debeamus etiam  cercere, patet ex eo quod inquit Dominus ad prophetam, qui fuit de sacerdotibus Anathot: Ecce constitui te super gentes et regna, ut euellas et destruas, et dissipes, et edifices et plantes . Constat uero, quod euellendum, destruendum et dissipandum est omne mortale peccatum. Preterea, cum Dominus claues regni celorum beato Petro tradidit, dixit ei: Quodcunque ligaueris super terram, erit ligatum et in celis, et quodcunque solueris super terram, erit solutum et in celis . uerum, nullus dubitat, quin omnis mortaliter peccans apud Dominum sit ligatus. Ut ergo Petrus diuinum iudicium imitetur, ligare debet in terris, quos ligatos esse constat in celis. Sed forsan dicetur, quod  aliter cum regibus, et aliter cum aliis est agendum.

Ceterum, scriptum nouimus in lege diuina: Ita magnum iudicabis, ut paruum, non erit apud te acceptio personarum, quam beatus Iacobus interuenire testatur, si dixeris ei qui indutus est ueste preclara: Tu sede hic bene; pauperi autem: Tu sta illic, aut sede sub scabello pedum meorum. Et licet hoc modo procedere ualeamus super quolibet criminali peccato, ut peccatorem reuocemus ab errore ad ueritatem, et a uitio ad uirtutem, precipue tamen cum contra pacem peccatur, que est uinculum caritatis, de qua Christus specialiter precipit apostolis: In quamcunque domum intraueritis, primum dicite: Pax huic domui, et si fuerit ibi filius pacis, requiescet super illum pax uestra  ; Quicunque autem non receperint uos, nec audierint sermones uestros, exeuntes foras, excutite puluerem de pedibus uestris in testimonium illis . Quid enim est a talibus exire foras apostolos, nisi communionem eis apostolicam denegare? Quid est excutere puluerem de pedibus suis, nisi districtionem ecclesiasticam exercere? Hic est etenim puluis ille, qui, Moyse cinerem de camino spargente, fuit ad plagam ulceris super omnem terram Aegypti. Quam grauis autem districtionis sententia in ultimo sint examine feriendi, qui non recipiunt pacis nuntios, nec audiunt sermones eorum, per se ipsa ueritas consequenter ostendit,  non simpliciter, sed cum quadam affirmatione proponens: Amen dico uobis, tolerabilius erit terre Sodomorum, et Gomorrheorum in die iudicii, quam illi ciuitati ; in ciuitate ciues intelligens, a quibus non excepit ipsos reges. Porro, cum, secundum legitimas sanctiones, quod quisque iuris in alterum statuit, alius eo uti ualeat contra illum, et sapiens protestetur parere legi  , quam ipse tuleris, et rex ipse Francorum contra clare memorie R. quondam Anglorum regem, qui, ut salua ipsius regis pace loquamur, quia non ad confusionem eius, sed ad excusationem nostram hoc dicimus, non erat eo deterioris conditionis, in bello fuit officio, et beneficio nostro usus, quomodo quod pro se aduersus illum admisit contra se pro alio non  admittet? Nunquid apud nos debet esse pondus et pondus, mensura et mensura, quorum utrumque est abominabile apud Deum? Postremo, cum inter reges ipsos formata fuerint pacis federa, et utrinque prestito iuramento firmata, que tamen seruata usque ad prefixum terminum non fuerunt, nunquid non poterimus de iuramenti religione cognoscere, quod ad iudicium Ecclesie non est dubium pertinere, ut rupte pacis federa reformentur? Ne igitur tantam discordiam uideamur sub dissimulatione fouere, dissimulare religiosorum locorum excidium, et stragem negligere populi Christiani, dilecto filio . . . . abbati Casemarii, dedimus in preceptis, ut, nisi rex ipse uel solidam pacem cum predicto rege reformet, uel treugas ineat competentes, uel  saltem humiliter patiatur, ut idem abbas, et uenerabilis frater noster . . . . . . archiepiscopus Bituricensis, de plano cognoscant utrum iusta sit querimonia, quam contra eum proponit apud Ecclesiam rex Anglorum, uel eius exemptio sit legitima, quam contra illum per suas nobis duxit litteras exprimendam, iuxta formam sibi datam a nobis procedere non omittat. Ideoque, uniuersitatibus uestris per apostolica scripta mandamus, et in uirtute obedientie districte precipimus, quatenus, postquam idem abbas super hoc mandatum fuerit apostolicum exsecutus, sententiam eius, imo nostram uerius, recipiatis humiliter, et uos ipsi seruetis, et faciatis ab aliis obseruari, securi, quod si secus egeritis inobedientiam  uestram puniemus.

Datum Laterani, . . . . . . anno septimo.



XLIII  . PETRO DE MALIANO, RECTORI HOSPITALIS DE PULCHICAuELLIS. Recipit eos sub protectione cum annuo censu. 

Iustis petentium, etc., usque assensu. Personam tuam et Hospitale predictum, quod ad receptionem pauperum pro tuorum peccaminum remedio fabricasti, cum omnibus bonis que inpresentiarum, etc., usque communimus. Ad indicium autem huius a sede apostolica protectionis obtente, unam libram § 81.  cere gratis oblatam persolues nobis, nostrisque successoribus annuatim. Nulli ergo omnino, etc.

Datum Laterani, Nonis Aprilis.



XLIu  . ABBATI CASEMARII. Commissio cognitionis cause inter reges Francorum et Anglie. 

Fidem et prudentiam tuam in Domino commendamus, nec minus acceptamus fidem et prudentiam, imo magis, quia et mandatum prudenter exsequeris, et fideliter consulis que consulenda cognoscis, plene nobis circumstantias negotii quod instat exponens. Licet autem status karissimi in Christo  filii nostri, regis Ottonis illustris, satis sit per Dei gratiam prosperatus, nondum tamen est roboratus et solidatus in tantum, quod de festinata eius uictoria presumamus. Instabis igitur apud carissimum in Christo filium nostrum, Ph. regem Francorum illustrem, tam per te quam per alios, quorum studium ad hoc cognoueris fructuosum, non semel solummodo, sed frequenter, ut, iuxta formam litterarum nostrarum, cum carissimo in Christo filio nostro, I. rege Anglorum illustri, uel solidam pacem statuat, uel treugas ineat competentes, uel saltem humiliter patiatur, ut de plano tu et uenerabilis frater noster . . . . . Bituricensis archiepiscopus, cognoscatis, utrum, iuxta quod rex ipse Francorum  allegat, rex Anglorum in hac causa discordie que uertitur inter eos, subire curie ipsius iudicium teneatur, an contra hoc legitima se possit exceptione tueri; ac per hoc utrum iusta sit eius querela, quam proponit apud Ecclesiam contra illum, an illius exceptio sit legitima, quam nobis contra ipsum exponit. Quod si forsan nichil horum facere uoluerit sepius requisitus, litteras, quas prelatis direximus, et quas nunc etiam destinamus, studeas exhibere, et, si fuerit appellatum, appellationi deferas ad cautelam, terminum prosequendi prefigens, quia eo ipso quod ad nostram audientiam appellabitur, melius procedere poterimus, prout fuerit procedendum. Denunties tamen hoc regi Anglie, ut, ad terminum quem prefixeris, mittat ad nos  nuntios sufficienter instructos, qui suas coram nobis rationes allegent. Quod si non fuerit appellatum, et uideris quod graue scandalum non sequatur, quod tue discretioni committimus intuendum, iuxta formam tibi datam in negotio memorato procedas. Ceterum, quidquid dicant aliqui, et quantumlibet extenuent dicta nostra, rationes tamen, quas in litteris nostris posuimus, quasdam probabiles credimus, quasdam uero ualidas reputamus, unde quasdam earum in aliis litteris, quas  modo mittimus ad prelatos, expressius duximus exponendas.

Datum Laterani . . . . . anno septimo.



XLu  . . . . COLONIENSI  . . . . TREuERENSI  , ET . . . . SENONENSI  ARCHIEPISCOPIS, ET CAPITULO REMEN. ET EORUM SUFFRAGANEIS. Ut sententiam excommunicationis ab episcopo Cameracensi in comitem Namurcensem aliosque latam obseruari faciant. 

Quasi ex adipe prodit iniquitas impiorum, et mala, que corde concipiunt, iam exercent publice presumptores, dum Ecclesiam, quam Dominus suo sanguine liberauit, moliuntur nefandis presumptionibus  ancillare, personas ecclesiasticas, in quibus se idem Dominus honorari asserit et contemni, et iniuriis afficere grauibus, et damnis intolerabilibus non metuunt molestare. Insurgunt nunc quidem instinctu diabolico filii contra matrem, et ipsi eius dilaniant uiscera, qui eam ab aliorum impugnationibus debuerant defensare, bona ipsius per uiolentiam rapientes et diripientes etiam per rapinam, ut iam recte mater contra filios, quos regenerauit in Domino, ualeat exclamare: Filios enutriui, et exaltaui, ipsi autem spreuerunt me , non attendentes quod a Domino dicitur: Honora patrem tuum et matrem , et: Qui maledixerit patri et matri, morte moriatur . Sane, ad audientiam  nostram, uenerabili fratre nostro . . . . Cameracensi episcopo  , lacrymabiliter significante, peruenit, quod, cum nobilis uir . . . comes Namurcensis, contra eumdem episcopum rancorem indebitum concepisset, occasione domus de Reumont, que iuxta castellum in Cambresis, contra ius et consuetudinem terre, fabricata fuerat, in Ecclesie Cameracensis preiudicium et iacturam, quam destruxit postmodum episcopus memoratus, licet domus eadem ad iurisdictionem comitis nullatenus pertineret, idem tamen episcopus, uolens in bono uincere malum, post multas illatas eidem iniurias ab ipso comite, ac depredationem uille de Melin, et incarcerationem hominum ipsius episcopi, cum iam ipse comes in terra episcopi per tres noctes cum magno exercitu  iacuisset, ipsi comiti iuxta bonorum hominum arbitrium uoluit satisfacere competenter, uel, si mallet, iustitie plenitudinem exhibere, qui, oblatam sibi satisfactionem et iustitiam recipere omnino recusans, sicut in testimonialibus litteris, quas a multis super negotio ipso recepimus, perspeximus contineri, cum nobilibus uiris . . . . Louanie, et . . . Lembore ducibus . . . . de Aubroc, et . . . de Los comitibus, et quampluribus aliis propriis nominibus exprimendis, qui cum eo manu armata terram intrauerant  Cameracensis Ecclesie, castellum ipsius episcopi, consanguineos, homines, et amicos ipsius, modis quibus potuit impugnauit, et tam ipse quam fautores sui, terram Ecclesie Cameracensis hostili predatione uastantes, quamdam partem ipsius non timuerunt incendio concremare. Et, licet uenerabilis frater noster, Prenestinus episcopus, apostolice sedis legatus, eidem comiti, post preces, quas illi direxerat, auctoritate qua fungitur, curauerit districtius inhibere, ne Cameracensem Ecclesiam, uel ipsum aliquatenus molestaret, sed cum eo, si uellet, experiretur de iustitia coram ipso, idem tamen comes, legati nostri preces et inhibitionem obaudiens, cum predictis nobilibus, et aliis, quos in fauorem sue iniquitatis uocauerat, ut uiderentur in  unum conuenisse principes aduersus Dominum, et aduersus Christum eius, qui noscuntur in sua uirtute confidere, ac in suarum diuitiarum abundantia gloriari, dicentes: Manus nostra excelsa, et non Deus, fecit hec omnia , terram intrauit episcopi antedicti, et in ea nequitiam, quam mente conceperat, non est ueritus exercere. Episcopus autem, quoniam comitem ipsum et fautores suos datos esse uidit in reprobum sensum, ut non solum nollent malefacta corrigere, sed ei, et terre sue deteriora minarentur inferre, in eos excommunicationis sententiam promulgauit, qui, nec sic a sua malitia desistentes, sententiam ecclesiasticam paruipendunt. Quia igitur presumptiones huiusmodi nec debemus, nec uolumus equanimiter sustinere, uniuersitati uestre  presentium auctoritate mandamus, firmiterque precipimus, quatenus eamdem excommunicationis sententiam, a predicto episcopo in malefactores suos rationabiliter promulgatam, per uniuersas uestras dieceses publicantes, faciatis per censuram ecclesiasticam, sublato cuiuslibet contradictionis et appellationis obstaculo, usque ad satisfactionem idoneam, inuiolabiliter obseruari, non obstante, si forte quidam eorum alias illi non sint diecesana lege subiecti, cum ratione delicti, quod in ipsius diecesim perpetrarunt, animaduertere potuerit in eosdem. Quod si nec sic infra mensem eorum poterit duritia emolliri, ut redeuntes ad cor eidem episcopo satisfaciant de commissis,  terras eorum subiicientes ecclesiastico interdicto, ad quemcunque locum comes ipse deuenerit, qui predicte malitie principalis est actor, eo presente diuina prohibeatis officia celebrari, ut sic saltem eius impleatur facies ignominia, et nomen Domini querat, cum ei uexatio prebuerit intellectum. Si uero, quod non credimus, uos in mandati nostri exsecutione negligentes essetis aliquatenus, uel remissi, uenerabilibus fratribus nostris . . . . Nouiomensi et . . . . Siluanectensi episcopis, damus nostris litteris in preceptis, ut ipsi mandatum nostrum, sublato cuiuslibet contradictionis et appellationis obstaculo, exsequantur, et, cum ad nos de uobis  super his querela peruenerit, inobedientiam uestram curabimus, auctore Domino, seueritate debita castigare. Nullis litteris, etc.

Datum Lateranensi, Iu Id. Aprilis.

Illis scriptum est super hoc.



XLuI. MAGISTRO THOMAE DE DISCE, CANONICO uUELLENSI  . Prebendam ipsi ab archiepiscopo Eboracensi collatam auctoritate apostolica confirmat.

Cum Ecclesia uuellensis in prouentibus, et in clericorum numero penuriam patiatur, uenerabilis frater noster Gaufr. Eboracensis archiepiscopus, ad supplendum defectum huiusmodi, et cultum diuini nominis ampliandum, cum consensu capituli eiusdem ecclesie, de quadam magna prebenda  in eadem ecclesia tunc uacante, duas prebendas instituit, duobus clericis in perpetuum conferendas, quarum unam, scilicet ecclesiam de Muscham cum pertinentiis suis, idem archiepiscopus tibi liberaliter assignauit, quam postulasti tibi per sedem apostolicam confirmari. Nos igitur, tuis iustis postulationibus grato concurrentes assensu, prebendam ipsam, sicut eam iuste possides, et quiete, auctoritate tibi apostolica confirmamus, et presentis scripti patrocinio communimus. Nulli ergo, etc.



XLuII. . . . . . WARADIENSI EPISCOPO ET . . . ABBATI DE PETIS uESPRIMENSIS DIeCESEOS. Ut inquirant an episcopatus in Ecclesiis quibusdam Grecis regni Ungarie sit instituendus. 


Significauit nobis carissimus in Christo filius noster . . . . rex Ungarorum illustris, quod quedam ecclesie monachorum Grecorum in regno Ungarie constitute, per incuriam diecesanorum episcoporum, et per ipsos Grecos, qui ualde sunt, sicut asserit, dissoluti, penitus destruuntur, a nobis supplicans humiliter et deuote, ut auctoritate nostra unus fieret episcopatus ex ipsis, qui nobis, nullo mediante, subesset, uel abbates, aut prepositi Latini constituerentur in illis, per quorum studium et diligentiam earumdem ecclesiarum status posset in melius reformari. Nos igitur, eiusdem regis petitionibus inclinati, discretioni uestre per apostolica scripta mandamus, quatenus, ad predictas ecclesias accedentes,  inquiratis diligentius ueritatem, utrum per ipsos monachos Grecos eadem monasteria in religionis obseruantia ualeant reformari, utrumne, de diecesanorum episcoporum consensu, unus fieri poterit episcopatus ex illis, qui nobis sit immediate subiectus, et quod super iis inueneritis, fideliter conscribentes, sub testimonio sigillorum uestrorum ad nostram presentiam destinetis, ut, per inquisitionem uestram instructi, securius in eodem negotio procedere ualeamus. Interim autem, ad correctionem eorum impendatis operam efficacem.

Datum Laterani, XuI Kalendas Maii.



XLuIII  . ABBATI SANCTI AUBERTI  , ET S. ARCHIDIACONO, ET MAGISTRO REN. CANONICO, CAMERACENSIBUS. De eodem argumento ac in epistola huiusce libri 45. 


Cum, peccatis exigentibus, multa sit hodie malitia hominum super terram, et contra ecclesias et uiros ecclesiasticos audaciam habeant non modicam presumptores, ecclesiarum iura et libertates peruertere molientes, coguntur prelati earum, ut ipsorum ualeant impugnationes repellere, et patrimonium et iura ecclesiastica defensare, graues labores subire pariter et expensas, et non solum illa, que expendenda fuerant in usus pauperum, stipendiis erogare, imo etiam multa alia recipere sub usuris;  nec ecclesiarum status, dum eas iniqui sic aggrauant, potest suscipere incrementum. Cum igitur uenerabilis frater noster . . . . Cameracensis episcopus, a nobili uiro . . . . comite Namuracensi et aliis nobilibus, fautoribus eius, multas passus sit iniurias et iacturas, et terra eius sit fere penitus desolata, et pro impugnatione, quam ab hostibus suis substinuisse dicitur, non modico prematur onere debitorum, uolentes, prout conuenit, eius indigentie subuenire, et utilitatem ecclesiasticam procurare, discretioni uestre per apostolica scripta precipiendo mandamus, quatenus, debitorum suorum quantitate taxata, de bonis episcopalibus et redditibus, prout expedire uideritis, faciatis, auctoritate nostra, sublato cuiuslibet contradictionis et appellationis obstaculo,  per eum suis creditoribus assignari, ut idem episcopus pro defectu rerum succumbere non cogatur, et creditores, qui ei subuenerunt in necessitatibus, unde promeruerunt gratiam, detrimentum aliquod non incurrant; contradictores, etc. Nullis litteris, etc. Quod si non omnes, etc.

Datum Laterani, uII Idus Aprilis, anno septimo.



XLIX  . REGI BOHEMORUM ILLUSTRI. Conceditur ut possit in litteris rex nominari. 

Licet, ante tue promotionis tempora, multi fuerint in Bohemia regio diademate insigniti, nunquam tamen potuerunt a predecessoribus nostris, Romanis pontificibus, obtinere, ut reges eos in suis litteris  nominarent. Nos quoque, tum predecessorum nostrorum uestigiis inherentes, tum considerantes sollicite, quod a nobili uiro, Ph. duce Sueuie, te feceras coronari, qui, cum coronatus legitime non fuisset, nec te nec alium poterat legitime coronare, regem te hactenus non duximus nominandum. uerum, cum, ad commonitionem apostolice sedis et nostram relicto duce Sueuie, ad carissimum in Christo filium nostrum, illustrem regem Ottonem,  in Romanorum imperatorem electum, te conuerteris, usus consilio saniori, et ipse habeat te pro rege, tam intuitu precum eius quam tue deuotionis obtentu, regem te de cetero reputare uolumus et uocare. Tu igitur, taliter gratiam tibi factam agnoscas, et sic ingratitudinis uitium studeas euitare, ut tua deuotio mereatur, quod et gratia tibi detur ex gratia, et data gratis perpetuo conseruetur, prouisurus attentius, ut, quam citius poteris, ab eodem rege Ottone te facias solemniter coronari.

Datum Laterani, XIII Kalendas Maii.



L. ARCHIPRESBYTERO ET CLERICIS PLEBIS ARETINAE. Lites inter ipsos et prepositum canonicosque Aretinos dirimit. 


Cum dilectus filius . . . concanonicus uester, pro plebe uestra, et dilectus filius . . . . . . prepositus, et quidam canonici Aretini, pro ecclesia S. Petri, que nuper auctoritate nostra unita est ecclesie cathedrali, ad sedem apostolicam accessissent, presente uenerabili fratre nostro . . . . Aretino episcopo  , super diuersis articulis in nostra presentia litigarunt. Sane, uester proposuit procurator, quod, cum festum Beati Donati martyris in plebe uestra solemniter consueuerit celebrari, prepositus et canonici Aretini nuper illud apud ecclesiam S. Petri, contra consuetudinem hactenus obseruatam, in iuris uestri preiudicium, solemnius celebrarunt, ut non solum oblationes subtraherent, que uobis in festo ipso  solebant magnifice prouenire, sed et quosdam cereos, quos census nomine plebi eidem quidam nobiles annuatim soluere tenebantur, quorum restitutionem procurator ipse uobis fieri postulabat. Addebat etiam, quod mine uobis inferebantur multiplices, non tam a preposito et canonicis, quam potestate ac ciuibus Aretinis, super capitulo, quod in ecclesia uestra in capite ieiunii fieri consueuit, celebratione baptismi, litaniis, et aliis dignitatibus, quibus hactenus ecclesia uestra usa fuerat sine lite; unde, super his indemnitati uestre petebat per sedem apostolicam prouideri. uerum, prepositus proposuit ex aduerso, quod, cum corpus beati Donati, sicut ex multis priuilegiis pontificum Romanorum apparet, apud cathedralem ecclesiam  requiescat, uideretur absurdum, si solemnitate huiusmodi priuaretur, uobisque celebrantibus festum eius, ecclesia Sancti Petri, que S. Donati ecclesie in unam cathedralem ecclesiam est coniuncta, in specialis patroni sui annua solemnitate sileret. Preterea, cum de unione predictarum ecclesiarum apud sedem apostolicam tractaretur, mandasse nos aiebat, ciuibus Aretinis, ut honorificentias uniuersas, quas cathedralibus ecclesiis exhibent alie ciuitates,  eidem ecclesie Petri humiliter in posterum exhiberent, eo nequaquam obstante, quod seruatum fuerat hactenus propter odium ciuitatis, unde ipsi mandatis apostolicis deuote parentes, omnes et singuli id se facturos hilariter iurauerunt. Cum igitur festum istud sit specialis solemnitas ciuitatis, capitulum quoque, baptismus, et litanie, in cathedralibus ecclesiis celebrari soleant apud alias ciuitates, hec omnia ecclesie S. Petri competere auctoritate mandati nostri, et ratione iuramenti a ciuibus prestiti proponebant: addens, quod cereos, de quibus procurator uester querimoniam deposuerat coram nobis, non ex debito census nomine, sed de gratia, spontanee deuotionis obtentu, predicti nobiles offerebant, sed, etsi ex debito etiam soluerentur, cum  ipsi non subtraxerint eos uobis, non ab eis restitutionem petere, sed contra debitores ius uestrum prosequi debebatis. Nos igitur, auditis his, et aliis, que fuerunt utrinque proposita, utriusque partis quieti prouidere uolentes, presentium auctoritate decernimus, ut, cum sedes episcopalis non sit ab ecclesia Beati Donati ad ecclesiam S. Petri translata, sed ecclesia B. Petri ecclesie coniuncta, unde illa, etsi sua priuilegia communicauerit isti, dignitates tamen non amisit antiquas, festum B. Donati de cetero in ipsa primitiua ecclesia, que in eius memoriam est fundata solemniter ab episcopo et canonicis, celebretur, quia, sicut indecens esset, ut festum B. Petri celebraretur ab episcopo et canonicis in ecclesia B. Donati, sic procul dubio esset  absurdum, ut festum B. Donati celebraretur ab eis in ecclesia S. Petri, cum et nos in similibus id seruemus, festum apostolorum principis apud eius basilicam, et festum Beati Ioannis apud Lateranensem ecclesiam celebrantes, licet utraque sit ecclesia cathedralis. uerum, quoniam iniuria non fit sancto, sed honorificentia potius exhibetur, cum in diuersis locis eius merita fidelis populus ueneratur, celebrandi festum eiusdem martyris in ecclesia uestra uobis non adimimus facultatem, libertatem quibuslibet relinquentes, utram ecclesiarum ipsarum maluerint eo die deuotionis gratia uisitandi, ut, nec retrahantur ab altera, nec ad reliquam compellantur. Ab impetitione uero uestra super cereis, et  oblationibus, prepositum et canonicos reddimus absolutos; uos tamen super huiusmodi cereis, qui uobis nomine census debentur, conuenire poteritis debitores. De capitulo autem id statuimus obseruandum, ut episcopus illud apud ecclesiam uestram in capite ieiunii celebret summo mane, ita, quod, eo congrue celebrato, cum uniuerso clero adeat ecclesiam S. Petri, officium ibi Cineris expleturus, cum et nos eodem die apud S. Anastasiam, collectam, et apud S. Sabinam, stationem, et missarum solemnia celebremus. Quia uero nimis uideretur absurdum, si baptisma non fieret in ecclesia cathedrali, statuimus ut in ecclesia S. Petri baptismus  solemniter celebretur, uosque iuxta connsuetudinem hactenus obseruatam in ecclesia uestra, parochianos uestri plebatus, qui uobis presentati fuerint, baptizetis, cum et nos licet in ecclesia Lateranensi, baptizantis officium celebremus, nichilominus tamen in titulis urbis exhibeatur sacramentum baptismatis baptizandis. Ceterum, cum litanie primo, et tertio die ante festum ascensionis Dominice apud ecclesiam uestram, secundo uero apud ecclesiam S. Petri consueuerint terminari, nos, uolentes ecclesie cathedrali deferre, ordinem decernimus immutandum, ut uidelicet primo die apud ecclesiam S. Petri, sequentibus uero apud ecclesiam uestram litanie processio finiatur, sicut etiam apud nos primo die huiusmodi celebratur processio apud  ecclesiam primitiuam, deceatque, ut Aretina Ecclesia Ecclesie Romane consuetudinem imitetur, et eius sequatur exemplar, cui nullo subiacet in ediante. Nulli ergo, etc.

Datum Laterani, XIII Kal. Maii.



LI  . ARCHIEPISCOPO MAGUNTINO  . Aduersus Maguntinos, et de metropoli in Bohemia constituenda. 

Usque adeo se nobis in facto tuo hactenus pro maiori parte opposuit ecclesia Maguntina, et sic contumaciter in sua obstinatione permansit, nec adhuc etiam adiicit ut resurgat, ut, si ei uellemus pro meritis respondere, non solum, quia te caput  suum admittere despicit, membris possemus eam penitus mutilare, sed, quia non intelligit quante dignitatis priuilegium et honoris augmentum per sedem sit apostolicam consecuta, deberemus reducere caput ad caudam, et primam nouissimam facere, ac nouissimam prime preferre, in perpetuam memoriam rebellionis ipsius, et eius opprobrium sempiternum, ut ex pena ipsius alii discerent, quod non est tutum contra torrentem brachia dirigere, et contra stimulum calcitrare. uerum, quia personam tuam sincera diligimus in Domino caritate, pro te adhuc eidem ecclesie duximus deferendum, licet, quanto magis differimus penam eius, tanto simus etiam eam grauius punituri, nisi quanto citius  expiauerit culpam suam, et genimina uiperarum, que in ea latebras suas fouent, pedibus tuis exhibuerint se calcanda, et apud te cum filio prodigo proclamarint: Pater, iam non sumus digni uocari filii tui, fac nos sicut aliquos ex mercenariis tuis, et inter ipsos admitte, qui te pastorem nostrum et animarum nostrarum episcopum non admisimus hactenus, nec fuimus uenerati. Sane, supplicarunt nobis carissimus in Christo filius noster . . . . illustris rex, et populus Bohemorum, ut, cum tu propter locorum distantiam et diuersitatem linguarum minus sufficias circa eos metropoliticum officium exercere, nos, qui uice Christi tenemur uniuersis fidelibus  prouidere sollicitudine pastorali, tum propter euidentem utilitatem, tum etiam propter necessitatem urgentem, in Bohemia, cum, spatiosa et populosa sit multum, sedem metropoliticam statuere dignaremur, per quam non tam honori eorum quam saluti utiliter consulatur. Licet autem propter contumaciam ecclesie Maguntine petitio hec accelerari deberet potius quam differri, ne tamen contra te aliquid agere uideremur, eam non statim admittendam, sed super his, que circa eam inquirenda fuerunt, mandamus inquiri, ut, si forsan euidens utilitas et urgens necessitas id exposcat, prouideamus ecclesie Maguntine, dum tamen, a suo resipiscens errore, ad mandatum apostolicum humiliter reuertatur, ut per hoc non tam aliquid honori eius subtractum,  sed additum uideatur. Hec igitur fraternitati tue duximus intimanda, ut tuam nobis significes uoluntatem, sciturus quod, si super hoc duxerimus procedendum, honori tuo sufficienter, dante Domino, curabimus prouidere.

Datum Laterani, XII Kalendas Maii.



LII  . REGI BOHEMORUM ILLUSTRI. Petitionem eius de erigenda in Bohemia metropolitica differt, et mandat ut archiepiscopi Maguntini consensum obtinere curet. 

Monet nos tue nobilitatis deuotio, et fidei sinceritas exhortatur, ut, in quibus cum Deo et honestate ualemus, petitiones tuas benignius admittamus. Cum  enim consiliis nostris acquieueris hactenus, et inposterum mandatis apostolicis te exponas, decet ut deuotioni tue dilectio nostra respondeat, et sedes apostolica te honoret, cum tu eius honorem studeas efficaciter promouere. Sane, per tuos nobis nuntios supplicasti, et carissimus in Christo filius noster, Hungarie rex illustris, pro te apud nos suppliciter intercessit, ut in Bohemia metropolim construere dignaremur, cum spatiosa et populosa sit terra, et ab ecclesia Maguntina, cui est metropolitico iure subiecta, tam locorum distantia quam linguarum diuersitate, diuisa, ut, cum per Romanum imperium obtinere meruerit regiam dignitatem, per Romanam Ecclesiam mereatur dignitatem metropoliticam obtinere. [Licet autem tam te quam terram tuam uelimus,  in quibus honeste possumus, honorare, quia tamen arduum est negotium, et petitio continet nouitatem, mirari te nolumus et moueri, si non protinus preces tuas duximus consummandas, cum magna deliberatione res egeat, ut quod dispositum fuerit tanto stabilius perseueret, quanto cum maiori fuerit maturitate statutum. Siquidem ostendenda nobis est prius et urgens necessitas, et utilitas euidens que fieri hoc exposcat, facultas, et uoluntas Ecclesie, in qua sedes debet metropolitica stabiliri, et utrum in Bohemia dieceses possint statui competenter,  statuende metropoli supponende. Preterea, conuenienda et commonenda super hoc est ecclesia Maguntina, ne, si aliter factum fuerit, uenerabilem fratrem nostrum, G. Maguntinum archiepiscopum, quem ereximus, deiicere uideamur, si ex hoc concitauerimus plus in eum Ecclesie sue odium et scandalum ciuitatis.] Ut reddamur igitur de omnibus certiores, dilectum filium, T . . . subdiaconum et capellanum nostrum, uirum utique litteratum, prouidum et discretum, nobis et fratribus nostris merito sue probitatis acceptum, in Bohemia destinamus, qui super his et aliis, de quibus uiderit inquirendum, inquirat, et plene nobis super his que contingunt negotium ipsum, significet ueritatem. Tu quoque, non tantum per litteras tuas et populi,  sed per solemnes nuntios tuos, et episcopos, ac ecclesie quos talia petere deceat, petitionem tuam poteris innouare, ut super his melius procedere ualeamus, prout uiderimus expedire. Nos enim promptam gerimus uoluntatem, in his et aliis petitiones tuas, quantum cum Deo possumus, exaudire. Tu ergo, facias eumdem subdiaconum secure ad presentiam predicti archiepiscopi Maguntini produci, et presentari litteras nostras capitulo Maguntino, ne, si aliquid omissum fuerit ex his que ipsi inquirenda commisimus, in negotio ipso plene procedere non possimus.

Datum Laterani, XI Kal. Maii.



LIII  . CANONICIS, ET MINISTERIALIBUS MAGUNTINIS: SPIRITUM CONSILII SANIORIS. Multa super rebellione per eos facta aduersus Ecclesiam et archiepiscopum. 


Supplicarunt nobis humiliter, et deuote, etc., ut in ea que mittitur archiepiscopo, in eumdem fere modum, usque consulatur, ut sicut per Romanum imperium obtinere meruit regiam dignitatem, ita quoque per Romanam Ecclesiam mereatur dignitatem metropoliticam obtinere. Licet autem multi de ecclesia Maguntina, si tamen dicendi sunt de Ecclesia, qui suis exigentibus culpis precisi sunt ab ecclesiastica unitate, propter rebellionis excessum, et inobedientie uitium, in quo contra maiestatem diuinam, Romanam Ecclesiam, et archiepiscopum  suum, obstinata mente perdurant, graui meruerint animaduersione puniri, nos tamen, qui correctionem paterno desideramus affectu, memores eius, que filia specialis, et honorabile membrum apostolice sedis existit, non statim petitionem huiusmodi duximus admittendam, sed prius inquirere disposuimus, que super iis fuerint inquirenda, ut, si forte petitionem ipsam admittendam esse nouerimus, prouideamus in ea, sicut expedire uiderimus ecclesie Maguntine, dum tamen a suo resipiscens errore, se non reddat indignam. [Alioquin non nobis, sed uobis  merito poteritis imputare, si forte qui caput abiicitis, membrum aliquod amittatis.] uestrum igitur erit taliter honori nostro deferre, ut et nos uestro debeamus deferre honori, prouidentes uobis in tempore opportuno, ne forte post tempus, non prouidentie, sed penitentie uobis locus merito reseruetur

Datum Laterani, XI Kalendas Maii.



LIu  . ILLUSTRI REGI BOHEMORUM Priuilegia ipsi ab imperatoribus concessa, et ab Ottone nuper confirmata, auctoritate etiam apostolica confirmat. 

Sic sibi spiritualis et materialis gladius mutue  mutuant subuentionis auxilium, et uicissim communicant uires suas, ut defectus ope uicaria suppleant, et uterque alterius perficiat imperfectum. Decet enim ut sibi ad inuicem suffragentur, et apud eos qui gladium spiritualem non timent, ius ipsius armis gladius materialis alleget, et spiritualis temporali, cum necesse fuerit, auctoritatis sue robur impendat, et tribuat super his que minus essent ualida sine ipso ualorem. Cum igitur carissimus in Christo filius noster, illustris rex Otto, in Romanorum imperium electus, iura et priuilegia que ab antiquo tibi et tuis predecessoribus ab imperatoribus fuere concessa, suo tibi duxerit priuilegio confirmanda, et tam libertates, quam terras et castra, et alia tibi concesserit, ut dispositioni regie auctoritatis pontificatus  accedat, concessiones ipsas, sicut ad honorem tam Ecclesie quam imperii sunt, auctoritate apostolica confirmamus, etc. Nulli ergo, etc.

Datum Laterani, XuII Kalendas Maii.



Lu  . . . . . . PRAGENSI, ET . . . . OLOMUCENSI EPISCOPIS, ET . . . . ARCHIDIACONO DE BEHIN. Ut si quis Bohemorum regi damnum aliquod inferre tentauerit, censuris ecclesiasticis compescant. 

Cum carissimus in Christo filius noster, P . . . illustris rex Bohemie, iuxta mandatum nostrum, ad subsidium karissimi in Christo filii nostri, illustris regis Ottonis, in Romanorum imperatorem electi, sit expositus et paratus pati, nolumus nec  debemus, ut ab aliquibus pregrauetur, maxime dum in eius fuerit obsequio constitutus. Ut autem indemnitati ipsius auctoritate apostolica consulatur, discretioni uestre per apostolica scripta mandamus atque precipimus, quatenus, si qui forsan in preiudicium eius aliquid presumpserint machinari, unusquisque uestrum parochianos suos laicos per censuram ecclesiasticam, clericos uero per subtractionem beneficiorum, sublato appellationis obstaculo, ab huiusmodi presumptione auctoritate nostra compescat.

Datum Laterani, etc., XI Kalendas Maii.



LuI. STRIGONIENSI ARCHIEPISCOPO. De translatione prepositure cuiusdam. 


Supplicauit nobis carissimus in Christo filius noster . . . . rex Ungarorum illustris, ut, quia in quodam castro suo Posomensi prepositura consistit, et ex accessu hominum ad eamdem, timet sibi de castro ipso periculum prouenire, ei licentiam concedere dignaremur, ut preposituram ipsam extra munitionem construere de licentia nostra ualeret. Nos autem, eius petitionibus annuentes, fraternitati tue per apostolica scripta mandamus, quatenus, super translatione ipsius prepositure, illud auctoritate nostra statuas, quod necessitati regni et utilitati  Ecclesie noueris expedire, prouisurus ne corpus beati martyris qui in dicta ecclesia requiescit, de bita ueneratione fraudetur.

Datum Laterani, uIII Kalendas Maii.



LuII  . EIDEM. Ut coronet filium regis Ungarie cum ipse in terram sanctam ire proposuerit. 

Supplicauit nobis, etc., ut supra usque ut, quia transire proposuit in subsidium Terre sancte, ne regnum suum remaneret quasi regimine destitutum, tibi scribere dignaremur, ut carissimum in Christo filium nostrum . . . . natum suum, regali diademate insignires. Quocirca, fraternitati tue per  apostolica scripta mandamus, quatenus, cum ab eodem rege fueris requisitus, iuxta petitionem suam predictum filium eius, quamuis minorem, non differas coronare, recepturus ab ipso patre, filii sui uice, corporaliter iuramentum super apostolice sedis obedientiam, quam super Ecclesie Ungarice libertate, sicut progenitores sui cum humilitate ac deuotione debita impenderunt.

Datum ut supra.



LuIII. REGI UNGARORUM ILLUSTRI. Explicat mandatum quod iam emiserat super preposituris regni Ungarie  . 

Olim nobis regalis magnificentia per suas litteras  supplicauit, ut, cum regales prepositure que sunt in Ungaria, sicut ad te in temporalibus, sic ad nos in spiritualibus nullo pertineant mediante, statuere dignaremur, quatenus nouus prepositus ad sedem apostolicam infra annum, uel in persona propria, uel per idoneum nuntium cum litteris regalis assensus accederet, confirmationis gratiam obtenturus. Nos ergo, tuis precibus inclinati, statuimus, ut quicunque de cetero ad regimen prepositurarum illarum, que ad nos in spiritualibus nullo pertineant mediante, fuerint euocati, ad apostolice sedis presentiam infra annum, in personis propriis uel per  idoneum nuntium eum litteris regalis assensus accedant, pro confirmationis munere obtinendo, ita quod interim in spiritualibus non ministrent; quod si forte infra dictum terminum uenire neglexerint, extunc preposituris illis se nouerint exspoliandos. Consequenter autem, bone memorie I. Strigoniensis archiepiscopus, ad presentiam nostram accedens, in nostra et fratrum nostrorum presentia proposuit uiua uoce, quod in abbatiis et preposituris regalibus ad eum et Strigoniensem Ecclesiam iurisdictio ecclesiastica pertinebat, unde petebat, constitutionem prescriptam, tanquam per subreptionem elicitam, reuocari. Nos autem, uiam mediam eligentes, prouida deliberatione decreuimus, ut, occasione litterarum, quas primo direximus circa preposituras et  abbatias Ecclesie Strigoniensis per Ungariam ubicunque subiectas, nullum ei uel successoribus suis preiudicium generetur. Regalem igitur excellentiam uolumus non latere, quod nec per secundas litteras iuri, tam nostro quam regio, nec per primas, ipsius archiepiscopi et Strigoniensis Ecclesie iustitie derogetur, cum in primis fuerit constitutum de illis que in spiritualibus ad nos nullo mediante pertinere noscuntur, in secundis uero decretum de iis que Strigoniensi Ecclesie asseruntur esse subiecte.

Datum, ut supra.



LIX  . HUG. ABBATI MONASTERII SANCTI AUGUSTINI DE MONTEALTO, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS, IN PERPETUUM. Recipit eos sub protectione, et enumerantur bona ad ipsos spectantia. 


Quoties a nobis petitur, etc. usque: annuentes, predictum monasterium Sancti Augustini, in quo diurno estis obsequio mancipati, sub beati Petri, et nostra protectione suscipimus, et ad exemplar pie recordationis Alexandri pape II, predecessoris nostri, translationem ipsius monasterii a Monte Castello in Montem Gentilem auctoritate apostolica confirmamus, etc., usque communimus; statuentes, ut quascunque possessiones, etc., usque uocabulis; locum ipsum in quo predictum monasterium situm  est, cum omnibus pertinentiis suis, cum pratis, terris, uineis, nemoribus, usuagiis, et pascuis in bosco et plano, in aquis et molendinis, in uiis, et semitis, et omnibus aliis libertatibus, et immunitatibus suis; ecclesias Sancte Marie et Sancti Ioannis, positas in Monte-alto; ecclesias Sancti Nicolai, Sancti Leonardi,  Sancti Petri de Podio, Sancti Pauli iuxtamare, et Sancti Manuliani, cum cellis et totam siluam de Anglo, et domum Leprosorum de Monte-alto; ecclesiam Sancti Nicolai de Ponteclo; plebem de ualentano; ecclesiam Sancte Marie de Bulzia; Sancti Stephani de Piscia, et Sancti Petri de Cannino ecclesias, cum omnibus pertinentiis suis; iura quoque et consuetudines quas habetis in Monte-alto; portum de Morellis, et portum fluminis Montis-alti, et redditus quos habetis ex eis. Prohibemus insuper, ut nulli fratrum uestrorum, etc. Discedentes uero, etc. Licitum preterea uobis a quocunque malueritis, etc. Obeunte uero te, etc. Preterea, omnes libertates, etc., usque communimus. Ad indicium autem huius priuilegii ab apostolica sede obtenti, obolum  unum aureum nobis annis singulis persoluetis. Decernimus ergo, etc. Salua sedis apostolice auctoritate, et in predictis capitulis diecesani episcopi canonica iustitia. Si qua igitur, etc. Cunctis autem, etc.

Datum Laterani, per manum Ioannis, sancte Romane Ecclesie subdiaconi et notarii, Iu Kal. Maii, indictione uII, Incarnationis Dominice anno 1204, pontificatus uero domini Innocentii pape III anno septimo.



LX. . . . LINCOLNIENSI, ET . . . WIGORNIENSI  EPISCOPIS. In fauorem canonici cuiusdam; ne eum ab archiepiscopo Eboracensi molestari sinant. 


Cum olim uenerabili fratri nostro . . . Eboracensi archiepiscopo, dederimus in preceptis, ut nuntio dilecti filii . . . nepotis dilecti filii nostri, G.  Sancti Georgii ad uelum Aureum, etc., usque districte precipiendo mandamus, quatenus, inquisita super illis diligentius ueritate, nisi constiterit fructus sepedictos ex approbata consuetudine cedere debuisse in solutionem debitorum canonici predefuncti, eos cum blado oblato, per censuram ecclesiasticam faciatis restitui nuntio cardinalis predicti, de damnis tam in domibus prebende, quam in aliis rebus datis, facientes eidem satisfactionem congruam exhiberi, nichilominus inquirentes de iniuriis eiusdem  cardinalis nuntiis irrogatis, et si archiepiscopus post sepedictam sententiam missarum solemnia celebrarit, et quod super his inueneritis per uestras nobis litteras intimare  , et nuntium nepotis cardinalis eiusdem facientes pacifica ipsius prebende possessione gaudere, ipsum a molestatione cuiuslibet defendatis; quia, si quis in sepefata prebenda  se ius habere confidit, per nos suam poterit iustitiam obtinere; mandatum apostolicum taliter impleturi, quod obedientiam uestram possimus merito commendare. Testes, etc. Quod si non ambo, etc. Nullis litteris . . . harum mentione non habita, etc.

Datum Laterani, u Id. Maii.



LXI. DECANO  , ET CAPITULO CAPELLAE DUCIS IN DIuIONE. Ne a quoquam, nisi in duplici casu, excommunicari possint. 

Etsi Ecclesiarum omnium sollicitudo nobis immineat generalis, cum speculatores simus super  domum Domini constituti, eis tamen specialiter adesse tenemur, que apostolice sedis sunt filie speciales. Cum igitur Ecclesia uestra nos nullo respiciat mediante, uolentes uobis paterna sollicitudine precauere, districtius inhibemus, ne quis in uos, uel ecclesiam uestram, preter auctoritatem apostolice sedis, excommunicationis, uel interdicti sententias audeat promulgare, nisi forte ratione alterius beneficii, uel occasione delicti alibi perpetrati, sed nec sic absque manifesta et rationabili causa sententias huiusmodi quisquam in uos ferre presumat, quas si quis alio modo ferre presumpserit, in primo casu decernimus irritas, in secundo decernimus irritandas. Nulli ergo, etc.

Datum Laterani, uI Idus Maii.



LXII. . . . ARCHIDIACONO . . . ARCHIPRESBYTERO, ET UNIuERSO CAPITULO GARGANICAE ECCLESIAE  . Antiquas eorum Ecclesie consuetudines confirmat. 


Suscepti regiminis administratione compellimur, etc., usque satagere uideamur. Ex parte siquidem uestra fuit nobis olim humiliter supplicatum, ut super dignitatibus ecclesie uestre, parochia uidelicet et festiuitatibus, archidiaconatu et archipresbyteratu consueta, et canonica nominatione, et representatione et aliis antiquis, et rationalibus consuetudinibus ecclesie uestre, ne super his possetis ab aliquibus contra iustitiam, fatigari, apostolice prouisionis  dignaremur presidium adhibere. Nos igitur, paterna uobis super his uolentes inposterum sollicitudine prouidere, auctoritate presentium districte inhibemus, ne cui liceat uos, uel ecclesiam ipsam, super dignitatibus antedictis, et honestis consuetudinibus  hactenus obseruatis indebite molestari. Nulli ergo, etc.

Datum Laterani, uI Id. Maii.



LXIII  . MAGISTRO ET FRATRIBUS HOSPITALIS DE BEKEKEG. Recipit eos sub protectione. 

Cum a nobis petitur, etc. usque: annuentes, personas uestras et hospitalé de Bekekeg, ab A. de Raze, et H. uxore ipsius, fundatoribus eius, Hospitali Teutonicorum Sancte Marie in Ierusalem pia liberalitate concessum, in quo diuino estis obsequio mancipati, cum omnibus que in presentiarum, etc. in modum protectionis, usque communimus. Ad indicium autem huius protectionis a nobis obtente,  quinquaginta et unum denarios Trisacensis monete gratis oblatos, nobis, nostrisque successoribus annis singulis persoluetis. Nulli ergo, etc.

Datum Laterani, XII Kal. Iunii.



LXIu  . . . . . .EPISCOPO MANTUANO  . Ut terras comitisse Mathildis in sua diecesi consistentes nomine pontificis recipiat. 

Fidem et deuotionem tuam in multis experti, presentium tibi auctoritate concedimus, ut terras que fuerunt bone memorie comitisse Mathildis in tua diecesi consistentes, uel et tuo episcopatui adiacentes, nomine nostro recipias, et possessionem  ingrediaris earum, et fructus ex illis percipias, prout uideris expedire.

Datum Laterani, II Idus Maii.



LXu. . . . . .ABBATI  ET CONuENTUI SILuAE MAIORIS. Recipit eos sub protectione. 

Iustis petentium, etc., usque assensu, personas et monasterium uestrum cum omnibus bonis que in presentiarum, etc., usque communis. Nulli ergo, etc.

Datum Laterani, XI Kal. Iunii.



LXuI  . ABBATI DE AFFLIGEIM, ET MAGISTRIS R. PERSONAE ECCLESIAE DE TENIS, ET GILEBERTO, CANONICO TRAIECTENSI. Ut inquirant de W. Traiectensi decano, qui ex regulari uita ad secularem transierat. 


[Consulti sumus frequenter a multis, utrum is qui  monasterium est ingressus, habitum assumendo  nouitii, si ante possessionem emissam infra tempus probationis uoluerit exire, licite possit, absque apostasie nota uel noxa, presertim cum debita morum correctione, ad seculum remeare. Licet autem super hoc senserint diuersi diuersa, nos tamen credimus distinguendum, utrum is proposuerit absolute uitam mutare, ut sub habitu regulari omnipotenti Deo de cetero famuletur, an conditionaliter experiri obseruantiam regularem, ut ita demum, si  sibi placuerit, profiteatur ordinis disciplinam, aut si forsitan non placuerit, moribus emendatus ad statum pristinum reuertatur. In primo casu debet, ut regulariter uiuat, ad laxiorem saltem regulam pertransire. In secundo potest ad seculum,  non tamen ut uiuat seculariter, remeare. Ut ergo que sit eius intentio plenius agnoscatur, propositum suum in principio protestetur.] Hac ergo distinctione diligenti meditatione pensata, circa dilectum filium, W. Traiectensem decanum, inquiratis sollicite que uideretis inquirenda, et statuatis canonice que statuenda noueritis, facientes, etc. Quod si non omnes . . . duo uestrum, etc.

Datum Laterani, Idibus Maii.



LXuII  . . . . . . . ARCHIEPISCOPO TOLETANO, ET . . . . . . BURGENSI, ET . . . . . ZAMORENSI EPISCOPIS. Precipit ut B. natam regis Castelle, que a rege Legionensi recesserat, et beneficium absolutionis poscebat, absoluant. 


Cum eius locum, licet immeriti, teneamus in terris, qui non uult mortem peccatoris, sed ut conuertatur et uiuat, et qui etiam, cum iratus fuerit, non obliuiscitur misereri, decet nos circa illos misericorditer agere, qui ad gremium matris Ecclesie humiliter redire desiderant, et de commissis satisfactionem debitam exhibere. Licet autem nobilis mulier, B. nata karissimi in Christo filii nostri . . . . . illustris regis Castelle, grauiter suum offenderit Creatorem, ex eo quod illustri regi Legionensi adherere presumpserit per incestum, ac propter hoc excommunicationis meruerit uinculo innodari, quia tamen, sicut ex litteris uestris, fratres, archiepiscope,  et episcope Burgensis, accepimus, ad corrediens, ab eo ex toto recessit, et, de commissis satisfactionem promittens debitam exhibere, absolutionis  beneficium humiliter sibi postulat indulgeri, ipsius petitioni misericorditer duximus annuendum. Quocirca, fraternitati uestre per apostolica scripta mandamus, quatenus, ab ea publice ac solemniter iuxta formam Ecclesie iuratoria cautione recepta, quod nostris debeat parere mandatis, auctoritate nostra eidem absolutionis beneficium impendere procuretis, iniungentes eidem sub debito iuramenti, saluis aliis mandatis que sibi duximus facienda, ut ad predictum regem nullatenus reuertatur. Quod si non omnes . . . duo, etc.

Datum Laterani, XI Kalendas Iunii.



LXuIII  . . . . . . .EPISCOPO  , DECANO, ET . . . . . PRAECENTORI HEREFORDENSIBUS. Ut inquirant de causa Ioannis, magistri hospitalis Eboracensis. 


[Significauit nobis dilectus filius, Ioannes  , magister hospitalis Eboracensis] quod, cum P. quondam rector Hospitalis ipsius, diem clausisset extremum, uenerabilis frater noster . . . . . Eboracensis archiepiscopus, ad quem et predecessores suos Hospitalis eiusdem ordinatio pertinuit ab antiquo, nolens ipsum ex defectu rectoris dispendium sustinere, dictum Ioannem, presbyterum eiusdem domus, a suis fratribus unanimiter in rectorem electum, prefecit ibidem, sperans quod domus ipsa per ipsum tam in temporalibus quam spiritualibus susciperet incrementum. Procedente uero tempore . . .  decanus, et capitulum Eboracensis Ecclesie, tanquam ad ipsos Hospitalis eiusdem ordinatio pertineret, magistrum ipsum a sue administrationis officio remouere uolentes, litteras apostolicas super hoc ad . . . . . decanum Lincolniensem, et suos coniudices impetrarunt, quarum auctoritate in ius uocari fecerunt tam archiepiscopum quam rectorem. Partibus igitur, die sibi peremptorie assignata, coram ipsis iudicibus constitutis, iudices uices suas aliis commiserunt, sola sibi diffinitiua sententia reseruata. [Preterea, capitulum Eboracense, auctoritate quarumdam litterarum, in quarum sigillo continebatur sigillum capituli ad citationes tantum, cum aliud sigillum capitulum illud noscatur habere  , per  ipsum  quemdam constituebat actorem. Sed, licet pars allegasset aduersa, quod idem occasione litterarum illarum actor non debebat admitti, et  insuper adiunxisset, quod, auctoritate litterarum quarumdam a nobis super hoc ad uenerabilem fratrem nostrum . . . . Eliensem episcopum, et suos coniudices  obtentarum, prius erat conuenta quare non debuit per litteras posteriores, in quibus nulla fiebat mentio de prioribus, conueniri, iudices tamen exceptiones huiusmodi admittere noluerunt, quapropter pars eadem  uocem ad nos appellationis emisit. Quocirca, discretioni uestre per apostolica scripta mandamus quatenus inquiratis super premissis diligentius ueritatem, et, si uobis constiterit ob dictas causas uel ob earum aliquam ad nostram fuisse sententiam appellatum, in irritum reuocato quidquid post appellationem ad nos legitime interpositam inueneritis attentatum  , partes] ad uestram  presentiam conuocetis, et audiatis diligenter, appellatione remota, que hinc inde duxerint proponenda, et, si partes consenserint, ad diffinitiuam sententiam procedatis; alioquin, omnia in scriptis fideliter redigentes, eadem nobis sub sigillis uestris inclusa mittere procuretis prefigentes partibus terminum competentem, quo cum ipsis recepture sententiam nostro se conspectui representent. Nullis litteris obstantibus harum tenore tacito, etc. Quod si non omnes . . . tu, frater episcope, cum eorum altero, etc.

Datum Laterani, II Idus Maii.



LXIX. EISDEM. De eodem argumento ac in epistola 68. 


Significarunt nobis dilecti filii, fratres et sorores Hospitalis Eboracensis, quod, cum inter uenerabilem fratrem nostrum, Eboracensem archiepiscopum, et I. rectorem Hospitalis ex una parte, et . . . . . decanum et capitulum Eboracenses ex altera, super amotione ipsius rectoris, coram dilecto filio . . . . . decano Lincolniensi, et suis coniudicibus delegatis a nobis, questio uerteretur ipsi, ne idem I. quem elegerant unanimiter in rectorem, amoueretur in eorum preiudicium et grauamen, neue quisquam in seculari habitu constitutus, eis inuitis et reclamantibus, domus sue administrationem per dictos decanum et capitulum usurparet, quia, de quibus in  litteris nostris nulla mentio habebatur, non erat inhibitum appellare, nostram audientiam appellarunt. Quocirca, discretioni uestre per apostolica scripta mandamus, quatenus inquiratis de premissis diligentius ueritatem, et, si rem noueritis ita esse, in irritum reuocetis quidquid post appellationem ad nos legitime interpositam inueneritis attentatum; partes ad uestram presentiam conuocetis, et audiatis diligenter, appellatione remota, que hinc inde duxerint proponenda, et, si partes consenserint,  diffinitiuam sententiam proferatis; alioquin, gesta omnia in scriptis fideliter redigentes, eadem nobis sub sigillis uestris inclusa mittere procuretis, prefigentes partibus terminum competentem, quo cum ipsis recepture sententiam nostro se conspectui representent. Nullis litteris obstantibus harum tenore tacito, etc. Quod si non omnes . . . tu, frater episcope, cum eorum altero, etc.

Datum Laterani, XIII Kalendas Iunii.



LXX. PRAEPOSITO  , ET CANONICIS SANCTI GEREONIS IN COLONIA. Ut Ricc. scriptori pape, prebendam iuxta mandatum apostolicum confirment. 

 Etsi rem grandem postulassemus a uobis non credebamus sustinere repulsam, sed, ut uidemus, ingratitudinis uitium non uitatis, nec uoluistis facere de necessitate uirtutem, cum precum nostrarum primitias, quas pro dilecto filio magistro Ricc. scriptore nostro, uobis porreximus, repulistis. Ut autem preces et preceptum nostrum utcunque possetis eludere, imperatorum indulgentiam allegastis, in suggillationem ecclesiastice potestatis, cui si forsitan in hoc articulo deferretur, scandalizarentur de cetero ceteri, exsecutionem mandati nostri penitus impedirent; sicque melior esset status rebellium, quam conditio deuotorum. Sane, cum olim pro eodem scriptore nostro scripta uobis apostolica misissemus, ut unam de tribus prebendis, que in ecclesia uestra uacabant,  ei pro reuerentia beati Petri et nostra liberaliter conferretis, mandatum nostrum surdis auribus transeuntes id efficere non curatis. uenerabilis quoque fratris nostri, G.,  Prenestini episcopi, apostolice sedis legati, cui per hoc commisimus uices nostras, et litteris apostolicis dedimus in mandatis, ut uos ad id monere attentius et inducere procuraret, preces et monita penitus obaudistis. Qui, cum post diligentem commonitionem apud uos in nullo proficeret, quia tandem uos in elusionem mandati nostri ad electionem procedere uelle cognouit, nam propter hoc conueneratis frequenter, sed nondum uota uestra concurrebant in unum, uobis ex parte nostra districte prohibuit, ne presumeretis  electionem aliquam facere de prebendis, quarum ad nos erat donatio deuoluta, nisi magistrum ipsum in una trium illarum prebendarum, quam malletis, in canonicum reciperetis et fratrem; sed et idem magister, ne quid fieret in suum preiudicium, et contemptum mandati nostri, sedem apostolicam appellauit. uos autem, dicentes quod ius electionis ab imperatoribus haberetis, nec deberetis super hoc, per aliquem impediri, uel cogi, et negantes nobis ius aliquod in ecclesia uestra de  longa prebendarum uacatione deberi, mandato nostro, prohibitione legati, et appellatione ipsius magistri contemptis, duos pueros in duabus prebendarum illarum, et in tertia quemdam extraneum elegistis, quibus, post iteratam appellationem eiusdem magistri, tu, fili preposite, donum panis, et tu, fili decane  , stallum chori, et locum capituli contulistis. Quare, predictus legatus, rebellionem uestram expertus in opere, ac graue ferens se presentem fuisse contemptum, uenerabili fratre nostro . . . . archiepiscopo  , et uniuerso fere clero Coloniensibus, congregatis in unum, eumdem magistrum de prebenda, que diutius in ecclesia ipsa uacauerat, auctoritate apostolica inuestiuit. Licet autem quod a uobis presumptum fuerat, multis  de clero plurimum displiceret, tamen II. scholasticus, et Euerardus canonicus uestri, semper contumaciter restiterunt, et ei cum quibusdam suis fautoribus minabantur. Unde, dictus magister, eo quod propter metum illorum ad ecclesiam illam accedere non ualebat, nominatim eosdem Scholasticum et Euerardum, qui precipue rebellantium caput erant, ad sedem apostolicam appellauit, festum Beati Ioannis Baptiste proximo preteritum sue terminum appellationi prefigens, ad quem nec uenerunt, nec pro se curauerunt mittere responsalem. uolentes igitur adhuc, utrum aliqua in uobis obedientie scintilla remanserit experiri, uniuersitati uestre per apostolica scripta mandamus, et districte precipimus, quatenus, ducti consilio saniori,  eumdem scriptorem nostrum saltem hac uice pro reuerentia beati Petri et nostra, intuitu quoque ipsius, qui uobis, et ecclesie uestre in multis potest existere fructuosus, recipiatis in canonicum et fratrem, et prebendam a predicto episcopo eidem auctoritate nostra collatam, amoto ab eadem quolibet illicito detentore, ipsi uel procuratori eius nomine suo, sublato cuiuslibet contradictionis, excusationis, et appellationis obstaculo, assignetis, et faciatis pacifice possidere, et uos, preposite et decane, donum panis, stallum in choro, et locum in capitulo ei, prout est ecclesie uestre consuetudinis, conferatis. Alioquin, quia quod de ipso incepimus, relinquere nolumus imperfectum, et que  in contemptum nostrum temere attentantur, clausis non possumus, sicut nec debemus oculis pertransire, electionem a uobis factam post prohibitionem predicti legati, et appellationem ad nos interpositam, de prebendis, que uacauerunt ultra tempus  in Lateranensi concilio diffinitum, apostolica auctoritate cassatam, et uos a collatione prebendarum noueritis esse suspensos, quia priuilegium meretur amittere, qui concessa sibi abutitur potestate. Ceterum, ne facilitas uenie incentiuum pariat delinquendi, cum ferro abscindenda sint uulnera, que fomentorum non sentiunt medicinam, uolumus et precipiendo mandamus, ut tu, fili preposite, cum predictis scholastico et Euerardo concanonicis tuis, usque ad festum beati Luce proximo uenturum, satisfacturus de contemptu, nostro te conspectui representes. Quod si nec sic uexatio uobis dederit intellectum, noueritis, contradictores et rebelles extunc excommunicationis uinculo innodatos, et ecclesiam uestram suppositam interdicto.  Nos enim, dilectis filiis . . . . . Preposito Sancti Andree  , et . . . . . Bunnensi  , et . . . . Sanctorum Apostolorum decano  , Coloniensibus, nostris damus litteris in mandatis, ut, uobis in exsecutione mandati nostri cessantibus tam suspensionibus quam excommunicationis et interdicti sententias non differant publicare, ac predicti magistri procuratorem in stallum chori, et locum capituli corporaliter inducentes, per districtiones iam dietas, auctoritate nostra, sublato appellationis obstaculo, tueantur inductum. Prioribus quoque Coloniensibus precipiendo mandamus, ut, cum delegati nostri sententias a nobis in uos, et ecclesiam uestram latas duxerint publicandas, et ipsi eas studeant sine refragatione seruare, ac faciant  a clero Coloniensi auctoritate nostra firmiter obseruari.

Datum Laterani, u Nonas Maii.

Scriptum est super hoc . . . . . preposito Sancti Andree, etc. . . . Bunnensi, et Sanctorum Apostolorum decanis Coloniensibus.

Scriptum est etiam prioribus Coloniensibus.



LXXI. . . . . . . ABBATI DE WERDEN  , COLONIENSIS DIeCESEOS, ETC . . . ., BUNNENSI  , ETC . . . . SANCTI CUNIBERTI  PRAEPOSITIS, COLONIENSIBUS. Electionem episcopi Monasteriensis examinandam ipsis committit. 

Ex litteris uenerabilis fratris nostri, G.  . . .  Prenestini episcopi, apostolice sedis legati, et dilectorum filiorum . . . prepositi . . . decani, et maioris, ut asseritur, partis canonicorum] Monasteriensis ecclesie, ac quorumdam abbatum, accepimus,  quod, cum bone memorie . . . . Monasteriensis episcopus  , in commisse sibi administrationis officio dies suos feliciter consummasset, canonici eiusdem ecclesie ad electionem de substituendo pontifice faciendam, statuto termino conuenerunt, quorum pars quedam dilectum filium, . . . . Bremensem, altera uero Claholtensem, prepositum nominauit, unde fuit ex parte ipsius Bremensis prepositi ad eiusdem legati audientiam appellatum. Partibus igitur in eius presentia constitutis, electores predicti Bremensis prepositi, suum ei presentantes electum, proponere curauerunt, quod . . . . prepositus, etc. . . . decanus, cum ceteris ecclesie sue prelatis, ac duplo maior, et sanior pars capituli Monasteriensis, abbatibus totius episcopatus consentientibus,  in capitulo ipsum elegerant unanimiter in pastorem. Quia ergo Bremensis prepositus fuerat a maiori parte capituli, utpote a duplo, imo multo pluribus, et a prelatis Ecclesie, scilicet preposito maiore, decano, cantore, custode, parti alteri nullo consentiente prelato, et antiquioribus ecclesie, quoniam electores ipsius, omnibus alterius partis electoribus, uno excepto, erant in introitu, et stallo priores, a saniori quoque parte capituli, quia consilio abbatum totius episcopatus in anima tua hoc consulentium, et iudicio conscientie sue respicientium ad solam utilitatem monasteriensis ecclesie, a ieiunis in loco congruo, bono per omnia zelo, remota omni affectione consanguinitatis  et familiaritatis, electus, et quia dictus Claholtensis prepositus electus non fuerat a prelatis, imo pauci canonici, multa ei familiaritate ac consanguinitate coniuncti, post prandium loco indebito, uidelicet extra ciuitatem, post appellationem ad predictum legatum interpositam, eumdem perperam nominarunt, postulabant instantius Bremensis prepositi electores, ut, alterius partis electione cassata, electionem eorum dictus legatus auctoritate apostolica confirmaret. Preterea, dilecti filii, nuntii eiusdem Bremensis prepositi, coram nobis asseuerauere constanter, quod idem Claholtensis prepositus de legitimo non fuerat matrimonio procreatus, et hoc erat in suis partibus manifestum. Licet autem ab altera parte, primitus  in eiusdem legati presentia constituta, fuisset propositum, quamdam inter ministeriales et canonicos compromissionem fuisse illicite celebratam, et quod canonici, qui ius in electione habebant, contempti fuerant, nec etiam aduocati consensus, et quorumdam aliorum nobilium, et uirorum religiosorum,  prout fieri debuit, fuerat requisitus, et quod ministeriales, et ciues Monasteriensis portas ciuitatis sue serari  , ac turres muniri fecerunt presidiis, cum deberet electio celebrari, quare pars eadem cum quibusdam nobilibus coacta fuit ad locum alium se transferre, ac processit in electionem ibidem, nichil tamen pro electione sua, uel pro suo allegabat electo, sed instanter inducias postulabat; ad quod pars respondit aduersa, quod ei iam fuerant inducie decem et octo septimanarum indulte, quapropter super induciis quas petebat, eius erat petitio reprobanda; presertim, cum ex uiduatione pastoris magnum Monasteriensi Ecclesie periculum immineret. Predictus uero episcopus, auditis, que in eius presentia fuerant allegata, quia  propter ardua negotia, que ipsi fuerant a nobis iniuncta, idem non poterat negotium terminare, ne partes fatigarentur inanibus laboribus, et expensis, eisdem iniunxit, ut Dominica qua cantatur Inuocauit, proximo preterita, nostro se conspectui presentarent. Nos, ergo, licet nuntii predicti Bremensis prepositi cum litteris eiusdem legati nostro se conspectui presentarint, quia tamen pro parte altera nullus comparuit responsalis, et ideo de premissis nobis non potuit fieri plena fides, discretioni uestre per apostolica scripta mandamus, quatenus, ueritate plenius inquisita, electionem, quam de persona idonea inueneritis canonice celebratam, sublato appellationis obstaculo, confirmetis, reliqua penitus reprobata; contradictores censura ecclesiastica  compescentes. Si uero utraque fuerit electio reprobanda, cassetis utramque, facientes eidem Ecclesie infra quindecim dies de persona idonea per electionem canonicam prouideri; quam si forte infra idem tempus Monasterienses canonici neglexerint celebrare, uos, auctoritate nostra suffulti, uirum idoneum preficiatis eidem ecclesie in pastorem; ita, quod si uobis constiterit dictum Claholtensem prepositum fuisse illegitime natum, cum in Lateranensi concilio sit statutum, ut nullus in episcopum eligatur, nisi qui iam etatis annum tricesimum egerit, et de legitimo sit matrimonio natus, et qui etiam uita et scientia commendabilis demonstretur, et clerici, qui contra formam istam quemquam elegerint,  et eligendi tunc potestate priuatos, et ab ecclesiasticis beneficiis triennio nouerint se suspensos, ante omnia electionem illam non tam irritandam quam irritam indicetis, clericos qui eum eligere presumpserunt, pena predicta, sublato appellationis obstaculo, punientes. Unde, si noua forsan  occurrerat electio celebranda, illis exclusis, qui ad electionem contra statutum Lateranensis concilii processerunt, ceteris iniungatis, ut iuxta prescriptam formam electionem non differant celebrare. Quod si non omnes. . . duo uestrum, etc.

Datum Laterani, u Kal. Iunii.



LXXII. . . . . . ZAMORENSI EPISCOPO. De casu quodam unius pueri petentis promoueri ad sacros ordines, cum fuerit in causa mortis unius. 

Ex parte tua nostris est auribus intimatum, quod, cum quidam puer quemdam canem percuteret, alter puer, cuius erat canis, illum in facie manu  percussit qui percusserat eius canem, sed, cum ille fustem arriperet ut repercuteret illum a quo fuerat ipse percussus, et ambo fustem tenerent hinc inde, pater illius qui canem percusserat, superuenit ut filium castigaret. Pueri uero, in fugam conuersi, fustem quem tenebant ad inuicem dimiserunt, et, cum per aliquantulum spatium essent ab eodem iam loco remoti, iam dictus pater unius in fustem illum taliter incidit, quod per unum oculum casu inopinato fustis intrauit, ex quo cerebro statim emisso de medio est sublatus. Postmodum autem, puer qui canem percusserat, habitum religionis assumpsit, et, cum ad ordines recipiendos accederet, per eius et aliorum multorum confessionem questio incidit huius facti, que tibi tantum dubitationis  induxit, quod nos consulere uoluisti, utrum hoc facto non impediente ad sacros ordines ualeat promoueri. Nos igitur tue fraternitati super hoc taliter respondemus, quod ex premissis puerum illum non credimus ita esse culpabilem, ut eius ordinatio de iure ualeat impediri.

Datum Laterani, XII Kalendas Iunii.



LXXIII. CAPITULO SANCTAE CAECILIAE. Sententiam que in causa, inter ipsos et archipresbyterum ecclesie S. Laurentii in Pusciola uertente, in ipsorum fauorem lata fuerat, auctoritate apostolica confirmat. 

Cum olim inter uos et M. archipresbyterum ecclesie  Sancti Laurentii in Pusciola, super subiectione quam in ipsa ecclesia petebatis, questio uerteretur, nos, auditis que fuerunt hinc inde proposita, economum eiusdem ecclesie syndico uestro  condemnauimus,  in processionibus, scrutinio et baptismo, ita tamen ut hoc Ecclesie Romane nullum preiudicium generaret, si quando ius suum duceret prosequendum. In institutione autem, et destitutione, ac capitulo, economum eiusdem ecclesie Sancti Laurentii ab impetitione syndici uestri prorsus absoluimus, eidem syndico super hoc perpetuum silentium imponentes. Quia uero archipresbyter et clerici eiusdem ecclesie interdum late sententie non parebant, ne de cetero lucrum ex sua rebellione reportent, suspensionis sententiam ferimus in rebelles, auctoritate uobis presentium indulgentes, ut, quoties debitum uobis obsequium in scrutinio, baptismo et processionibus denegarint, latam a nobis in eos suspensionis sententiam publicetis. Nulli ergo,  etc. Hanc paginam nostre concessionis, etc. Si quis autem, etc.

Datum Laterani, uI Kalendas Iunii.



LXXIu  . . . . . . . ELECTO GRADENSI  . Epistola comminatoria, quod consecrationem et pallii petitionem distulerat, et propter excessum uenetorum. 

Licet, preter negligentie tue culpam, quia uidelicet contra canonicas sanctiones consecrationis beneficium et pallii ornamentum petere distulisti, propter excessum etiam uenetorum, quem in Deum,  et Romanam Ecclesiam, et carissimum in Christo filium nostrum . . . . . . regem Ungarorum illustrem, imo totum populum Christianum temere commiserunt, et adhuc contra Christianos committere non desistunt, non solum differre consecrationem tuam, sed spem tibi promotionis auferre merito ualeremus, ut de persone tue meritis taceamus; quia tamen correctionem uenetorum paterno desideramus affectu, circa te ad presens non duximus aliud disponendum, nisi ut in eo statu permaneas, quem es ex electione tua et confirmatione pariter assecutus, donec aliud disponamus.

Datum Laterani, Kalendis Iunii.



LXXu  . . . . . . ABBATI CISTERCIENSI  , ET P. ET R. MONACHIS FONTIS-FRIGIDI, APOSTOLICAE SEDIS LEGATIS. Ut aduersus archiepiscopum Narbonensem pluribus uitiis et accusationibus infamatum inquirant. 


Quia omne caput languidum, et omne cor merens, a planta pedis usque ad uerticem non est in eo sanitas, ut prophetica uox testatur, non est mirum, si membra capite languente languescunt, et ad subditos deriuatur corruptio prelatorum, presertim, cum canes muti non ualentes latrare, ad uomitum redeunt, uel que uomuisse debuerant amplexantur, et pastores, pascentes potius semetipsos, nec uoce, nec baculo fugant lupos in ouile dominicum  seuientes. Sane, si sacerdos peccauerit, faciet delinquere populum, et cum fuerit sacerdos ut populus, pastore tam in mente quam lingua percusso, disperguntur ouicule ac perduntur, et, cum non habeant doctorem in bono, declinant ad dogmata seductorum, et insidiantium preda fiunt. Sicut enim nostris est auribus intimatum . . . . .  archiepiscopus Narbonensis, in tantum est in pontificalis officii exsecutione remissus, ut non immerito uideatur, tanquam arbor sterilis, terram inutiliter occupare, cum Narbonensem ecclesiam iam per tredecim annos tenuerit occupatam, et nec semel etiam Narbonensem prouinciam uel diecesim uisitarit. Unde, cum non sit qui pro domo Domini se murum opponat ascendentibus ex aduerso, eiusdem archiepiscopi  negligentia faciente, in partibus illis heretica prauitas plurimum pullullauit; ita, ut heretici passim et publice dogmatizent, et seducant incautos, quos tanto facilius post se trahunt, quanto ex uita ipsius archiepiscopi et aliorum prelatorum Ecclesie, contra Ecclesiam sumunt perniciosius argumentum, et aliquorum crimina refundunt in Ecclesiam generalem. Nam, idem archiepiscopus, tanquam non bene notauerit qualem se debeat episcopus exhibere, neglecta pontificalis officii honestate, quasi ad idololatriam se conuertit, dum seruit auaritie, non doctrine, et docere presumit, quod non sapiat heresim Simonia, quod ipse non saperet, si quid super hoc sentiant canones sapuisset.  Preterea, cum in Lateranensi concilio sit statutum, ut qui Brabantiones, Aragonenses, Nauarros, Basculos  , et Cotarellos conducere presumpserint uel fouere, per ecclesias, in diebus Dominicis  et aliis solemnitatibus, excommunicati publice nuntientur, et eidem omnino cum eis sententie ac pene subiaceant, nec ad communionem recipiantur Ecclesie, nisi societate illa pessima et heresi abiuratis; archiepiscopus ipse, non solum huiusmodi non euitat, sed Nicolaum, ducem Aragonensium, et populatorem patrie, et monasteriorum et ecclesiarum quasi assiduum destructorem, quem bone memorie . . . . predecessor ipsius archiepiscopi, excommunicatum publice nuntiauit, in duobus castris suis, uidelicet Capitis-stagni et de Cruscadas, ubi de nouo pedagium statuit, uillicum stabiliuit, qui, archiepiscopo presente, predam, quam de quodam castro Catholicorum abduxerat, ad unum castrorum ipsorum ducere non expauit. Cumque   , iuxta uerbum Apostoli, episcopum esse oporteat hospitalem, ipse hospitalitatem non exhibet, et eleemosynam non largitur, et corpore sepe sanus per unam uel duas hebdomadas ad ecclesiam non accedit, unde a quibusdam hereticus reputatur. Insuper, ecclesias Capitis-Stagni et de Montell. cum dudum uacauerint, in manu sua contra canonicas detinet sanctiones, et a . . . . . quondam Elenensi  episcopo, ecclesiam de Iessous, priusquam eum consecraret, extorsit, quam adhuc detinet occupatam  . Similiter etiam a . . . . . quondam Magalonensi  episcopo, priusquam ei consecrationis munus impenderet, exegit et accepit solidos quadringentos, prout Magalonenses canonici parati fuerunt coram uenerabili fratre nostro . . . . .  tunc Massiliensi  preposito, nunc episcopo Foroiuliensi, probare. Preterea, cum decem et octo canonici antiquitus esse soleant in ecclesia Narbonensi, nunc, per negligentiam uel malitiam potius archiepiscopi memorati, dimidiatus est numerus, cum iam non sint canonici, nisi nouem, quorum tres, licet alibi, suas habeant dignitates, prebendas tamen ibidem detinere presumunt, in Ecclesie detrimentum, que defectum maximum patitur ministrorum. In tantum autem idem archiepiscopus se in spiritualibus exhibet negligentem, licet sit in temporalibus circumspectus, ut non solum non inhibeat, sed permittat, ut Berengarius de Morian  , licet sit canonicus regularis, imo a biennio iam prelatus sit canonicis  regularibus in abbatem, archidiaconatum, et tam locum quam redditus uestiarii detineat in ecclesia Narbonensi, et quatuor uel quinque parochiales ecclesias, et canonicas Biterrenses  . Similiter etiam,  magister P.  licet abbas sit in ecclesia Sancti Pauli, et in eadem maiorem obtineat sacristiam, archidiaconatum tamen detinet Narbonensem; cumque, ratione abbatie, deberet esse sacerdos, nondum tamen in presbyterum est promotus. Et, quamuis annus integer sit elapsus, quod magister B . . . . quondam archidiaconus Narbonensis, uiam fuit uniuerse carnis ingressus, nullus tamen adhuc archidiaconatus quem ipse habuerat est collatus. W. etiam de Boian, licet focariam publice teneat, ex qua filios et filias, populo sciente, suscepit, canonicam detinet Narbonensem, qui, cum archidiaconatum detineat Biterrensem, nondum tamen in subdiaconum est promotus  . Tantam autem ex infirmitate capitis membra contrahunt corruptelam, ut multi monachi  et canonici regulares, et alii uiri religiosi, habitu religionis abiecto, focarias publice teneant, quarum quasdam subtraxerunt ab amplexibus maritorum, usuras exerceant, aleis et uenationibus uacent, aduocati, assessores et iudices in causis secularibus pro certa pecunie summa fiant, personas in se ioculatorum assumant, et usurpent officium medicorum. Ex hoc quoque perditionis exemplum ad laicos deriuatur, cum plerique uiuentibus uxoribus propriis adulteras superducant, quas persone quedam ecclesiastice, in scandalum populi et insultationem hereticorum, ad processionem recipere non uerentur, et quamplures  prelati ecclesias suas hereticorum fautoribus committere non formidant.  Quia Igitur tante temeritatis et enormitatis excessus dissimulare nec uolumus nec debemus, discretioni uestre per apostolica scripta mandamus et districte precipimus  , quatenus, ad Narbonensem Ecclesiam accedentes, inquiratis, super his et aliis que fuerint inquirenda, plenius ueritatem, et, si uobis constiterit de premissis uel aliquibus predictorum, propter que idem archiepiscopus sit merito deponendus, ponentes ad radicem arboris infructuose securim, ipsum, auctoritate nostra suffulti, sublato appellationis obstaculo, deponatis; mandantes his ad quos ius pertinet eligendi, ut de consilio uestro personam idoneam sibi eligant in pastorem. Quod si consiliis uestris acquiescere forte noluerint infra mensem, uos, Deum habentes pre  oculis, non obstante contradictione uel  appellatione illorum, personam talem preficiatis Ecclesie Narbonensi, que, facta forma gregis ex animo, subditorum uitam uerbo instruat et exemplo, nec tam preesse nouerit quam prodesse. Quod si non omnes . . . duo uestrum, etc.

Datum Laterani, u Kalendas Iunii, anno septimo.



LXXuI  . ABBATI CISTERCIENSI  , ET MONACHIS FONTIS-FRIGID APOSTOLICAE SEDIS LEGATIS. Ut procedant contra hereticos. 


Etsi nostri nauicula piscatoris interdum iactetur fluctibus, et uentorum impulsibus quatiatur, cum ab his qui foris existunt persecutiones patitur et pressuras, de illius tamen protectione confisa, qui Petrum ambulantem in fluctibus ne mergeretur erexit, et promissione secura que ait: Porte inferi non preualebunt aduersus eam , exterius non timet naufragium, sed interius periculum in falsis fratribus plus ueretur. Ecce etenim, inconsutilis uestis Christi, cui manus crucifigentium pepercerunt,  per eos rumpitur, qui eum in membris suis iterum crucifigunt, et, non pre multitudine, sed malitia piscium, scinditur rete Petri, dum conuersi qui oues putabantur in lupos, oues rapiunt et dispergunt, et exeuntes a nobis qui non erant ex nobis, nos tanto grauius persequuntur, quanto familiaris nocet amplius inimicus, et lupi minus uitantur ab ouibus in ouium uestimentis. Ecce reptilia, quorum non est numerus, que olim, licet insidiarentur calcaneo ut cum equo prosternerent ascensorem, occulte tamen repentia in puluere latitabant, nunc insurgunt in faciem et apertas insidias moliuntur; animalia quoque pusilla, que, suas fouentes foueas, uineam Domini latenter consueuerant demoliri, nunc messem Dei, facibus  ad caudas ligatis patenter exurunt, et, non sicut catulus leonis in abditis habitans, sed sicut leo paratus ad predam, animalia magna circumeunt, et querunt quos deuorent, concepta fiducia, quod Iordanis in os influat eorumdem. Ecce frumentum, quod paterfamilias euangelicus seminarat, excrescentibus zizaniis, que inimicus homo superseminauerat, suffocatur, et bruchus et locusta consumunt que uidebantur fructum centesimum polliceri, et Dathan et Abiron in Moysem et Aaron impudenter insurgunt, et oues post uestigia gregum abeunt, et unicum unius pastoris ouile contemnunt, diuersa sibi tabernacula facientes; et, licet sic quodammodo innouari uideantur tempora Dominice passionis, cum rursus in necem Christi Herodes conueniant et Pilatus, Simon  tamen, tanquam grauentur somno eius oculi, adhuc dormit, nec exerit in Malchum gladium, sed torpere ipsum patitur in uagina, dum hi, quos in partem sollicitudinis euocauit, ut Isrel populum custodirent, super grege suo uigilias noctis non uigilant, sed dormiunt potius et dormitant, et prohibent a sanguine manus suas, licet in eorum oculis  cum Madianitide cocat uir Iudeus. In mercenarium quoque pastor degenerat, dum, pascens non populum sed seipsum, querit in ouibus lac et lanam, nec lupis in ouile insurgentibus se opponit, nec se obiicit obicem aut murum pro domo Domini ascendentibus ex aduerso; sed, quia mercenarius est conuersus in fugam, cum possit perturbare peruersos et negligat, eorum conuincitur iniquitati fauere. Cumque declinauerint fere omnes, et facti simul inutiles sint quamplures, uix est qui cum Moyse causam Dei gladio in populo exsequatur, et causam populi alleget precibus apud Deum, uel cum Phinee sanguine proximi Deum placet, et in populis faciat ultionem. Gaudemus autem, et bonorum omnium largitori quas possumus gratiarum exsoluimus actiones, quod  in Ordine uestro multi reperiuntur habentes zelum Dei secundum scientiam, potentes in opere et sermone, ac parati de ea que in nobis est fide, et spe, omni poscenti reddere rationem, in quibus etiam eam uigere credimus caritatem, ut animas suas pro fratribus suis ponant, si necessitas Ecclesie postularit, qui tanto sunt ad confutandos fabricatores peruersorum dogmatum aptiores, quanto minus in eis quid reprehendere ualeat, ualebit emulus inuenire, cum bonum testimonium habeant ab his etiam qui sunt foris, quod in eis uita sanctorum sane doctrine concordet, et non minus uiuificet uita doctrinam, ut sit uidelicet sermo eorum uiuus et efficax, et penetrabilior omni gladio ancipiti,  quam doctrina uitam informet, ut hoc in eorum legatur moribus, quod sermonibus explicatur. Licet igitur, ad conterendum caput reptilium, uulpes paruulas capiendas, et seuientis lupi, et rugientis leonis maxillas in freno cohibendas et camo, ne lacerarent de cetero uestem Christi, et Ecclesiam laniarent, uos, filii, R. et P. ad uerbum exhortationis nostre duxeritis laborandum, nec fuerit labor uester inanis, cum Dominus direxerit gressus uestros, quia tamen messis est multa, operarii autem pauci, tibi, fili, abbas, onus sollicitudinis huius in remissionem tuorum peccaminum, de consilio fratrum nostrorum, imponimus; discretioni uestre per apostolica scripta mandantes quatenus omnes pariter ad exstirpandam hereticam prauitatem in nomine  Domini procedatis, ut ad ouile Christi oues reducatis errantes, et, si que in contumacia sua forte persistant, que uocem pastoris illius, qui beato Petro successit in officio pastorali non audiant, nec redire uelint ad ecclesiasticam unitatem, Satane in interitum carnis traditas nuntietis, et expositas personas earum exsilio, et iudicio seculari, et bona confiscationi subiecta; ad confiscationem bonorum ipsorum, et proscriptionem perpetuam personarum, tam carissimum in Christo filium nostrum, Ph. regem Francorum illustrem, et L. natum ipsius, quam  comites, uicecomites, et barones in ipsis partibus constitutos ad id ex parte nostra propensius commonentes, et iniungentes eis in remissionem omnium peccatorum; cum illos, qui contra hereticos fideliter laborarint, eadem indulgentia gaudere uelimus, quam in Terre sancte subsidium transfretantibus indulgemus. Ut autem iniuncte uobis, non tam nostre quam diuine, legationis officium possitis melius et liberius exercere, plenam uobis in Aquensi, Arelatensi et Narbonensi prouinciis, et uicinis etiam diecesibus, si que sunt hereticorum labe pollute, concedimus facultatem destruendi, disperdendi et euellendi, que destruenda, disperdenda, et euellenda noueritis, et edificandi, et plantandi que edificanda fuerint, et plantanda, sub  interpositione anathematis prohibentes, ne qui pro ecclesiasticis sacramentis quidquam audeant extorquere  , illos qui contra prohibitionem uestram uenire presumpserint canonice punituri. Si qui uero pro uiolenta manuum iniectione in late sententie canonem inciderint, auctoritate nostra suffulti eis absolutionis beneficium impendatis; iniungentes eisdem ut contra hereticos accingantur. Si quid uero difficile uobis occurrerit, quod consilium apostolice sedis exposcat, nos super eo per uestras litteras consuletis. Taliter autem uos procedere uolumus, et monemus, ut modestia uestra, cum nota fuerit uniuersis, obmutescere faciat imprudentum hominum ignorantiam, nec appareat quidquam in uerbis uel actibus uestris, quod hereticus etiam  ualeat reprobare. Quod si non omnes, etc. Duo uestrum, etc.

Datum Laterani, II Kalendas Iunii, anno septimo.



LXXuII  . Scriptum est . . . Aquensi . . . Arelatensi . . . Narbonensi archiepiscopis, et suffraganeis eorum, et abbatibus prioribus, decanis, archidiaconis, et aliis Ecclesiarum prelatis in eorum prouinciis constitutis.---De eodem argumento ac in epistola superiori.

In uirtute obedientie districte precipiendo, ut predictis . . . abbati et monachis tanquam apostolice sedis legatis potenter, et efficaciter assistentes, que inter eos, presertim ad fidei catholice munimentum et impugnationem heretice prauitatis, duxerint statuenda, recipiatis humiliter, et inuiolabiliter  obseruare procuretis, correctionem eorum sine contradictione qualibet admittentes. Alioquin, sententiam, quam illi tulerint in rebelles, ratam habebimus, et faciemus auctore Domino inuiolabiliter obseruari.



LXXuIII  . ARCHIEPISCOPO NARBONENSI  . Priuatur abbatia montis Aragoni, que sibi prius commendata fuerat, propter incompatibilitatem. 

Sicut is qui inuentus est in pauca fidelis, constitui  meruit supra multa, ita seruus, qui talentum sibi creditum non tradit nummulariis ad usuras, sed in sudario religauit, eo est sententia diuina priuatus. Hoc autem pro te dicimus, qui, non attendens quando dominus tuus uenturus sit, et positurus tecum districtissimam rationem, talento tibi credito, ut in sudario sordeat, religato, tanquam canis mutus latrare non ualens, non opponis te murum pro domo Domini ascendentibus ex aduerso, sed,] occasione abbatie montis Aragoni, super qua olim tecum sedes apostolica dispensauit, debitum officii pastoralis subtrahis tam ecclesie quam prouincie Narbonensibus, et, dum preesse cupis utrique, quod dolentes dicimus, neutri prodes, utpote qui uix uni sufficis prouidere. Nos autem, iampridem  uolentes incommodis que ex hoc sequuntur occurrere, ne commissus tibi grex Dominicus luporum pateret morsibus, et heretica prauitas in prouincia Narbonensi amplius pullularet, tibi dedimus in mandatis  , ut, relicta penitus abbatia, contentus esses ecclesia Narbonensi, cui sic tanto posses melius prouidere, quanto te de cetero minus sollicitudo traheret abbatie. Quia uero nondum es mandatum apostolicum exsecutus, attendentes sollicite, quod priuilegium meretur amittere qui concessa sibi abutitur potestate, nos ipsi eadem te abbatia priuamus; mandantes canonicis constitutis in ea, ut personam idoneam canonice sibi eligant in abbatem. uener abili quoque fratri nostro . . . . archiepiscopo  Terraconensi, mandamus, ut, nisi illi mandatum nostrum exsecuti fuerint infra mensem, ipse illis personam idoneam preficiat, que ipsis non tam preesse nouerit quam prodesse.

Datum Laterani, Iu Kal. Iunii, anno septimo.

Scriptum est illis super hoc.



LXXIX  . REGI FRANCORUM. Ut assistat legatis apostolicis contra hereticos. 

[Ad sponse sue, uniuersalis uidelicet Ecclesie, munimentum, pontificalem et regiam Dominus instituit dignitatem, unam que foueret filios, aliam que aduersarios expugnaret; unam que subditorum  uitam uerbo instrueret et exemplo, aliam que iniquorum maxillas in freno cohiberet et camo, ne pacem Ecclesie perturbarent; unam que inimicos diligeret et pro persecutoribus etiam exoraret, aliam que ad uindictam malefactorum et laudem bonorum gladium materialem exereret et armis quietem ecclesiasticam tueretur. Expedit igitur, ut et spiritualis auctoritas, et secularis potestas, sue causam institutionis attendentes, concurrant ad Ecclesie defensionem in unum, et utraque alteri suffragetur, ut, quos a malo ecclesiastica non reuocat  disciplina, brachium seculare compescat, et eos qui, de feritate propria confidentes, gladium materialem non timent, spiritualis ultio subsequatur. Ne igitur sine causa portare gladium uidearis, oportet ut, apprehendens arma et scutum, in adiutorium eius potenter assurgas, cuius uestis, quod dolentes referimus, in regno Francorum scissuram patitur, cuius uineam uulpes paruula demolitur, et cuius oues luporum insultibus exponuntur. [Intrarunt etenim regnum ipsum lupi rapaces in ouium uestimentis, qui oues rapiunt et dispergunt, et, cum ecclesiasticam non timeant disciplinam, utpote ab Ecclesia separati, tanto in ouile Christi licentius debacchantur, quanto minus inuenerunt hactenus qui temporaliter ipsis resisteret, et causam Dei  apud eos gladiis allegaret. Monemus igitur serenitatem regiam et exhortamur in Domino, et in remissionem iniungimus peccatorum, quatenus, uel per te ipsum, si fieri poterit, uel per carissimum in Christo filium nostrum, L. natum tuum, aut alium uirum prudentem, peruersitati eorum potenter occurrens, quantum ecclesiasticam diligas unitatem, patenter ostendas, et tam comites quam barones, ut eorum bona confiscent et personas proscribant, tradita tibi celitus potestate compellas. [Ceterum, quia non caret scrupulo societatis occulte, qui manifesto facinori desinit obuiare, ut facientes et consentientes par pena constringat, si qui comitum, baronum, uel ciuium eos de terra sua eliminare noluerint, aut eos receptare presumpserint, aut ausi  fuerint confouere, ipsorum bona confisces, et totam terram eorum domanio regio non differas applicare.] Dilectis quoque filiis . . . Cisterciensi abbati, et P. et R. monachis Fontis-Frigidi, apostolice sedis legatis, quos ad hoc specialiter destinamus, sic assistat regia magnitudo, ut gladii spiritualis defectum materialis supplere gladius comprobetur, et tu, preter gloriam temporalem, quam ex tam pio et laudabili opere consequeris, eam obtineas ueniam peccatorum, quam in terre sancte subsidium transfretantibus indulgemus.

Datum Laterani, u Kalendas Iunii, pontificatus nostri anno septimo.



LXXX  PETRO DE PARISIO, CAPELLANO SUPRA PONTEM LINCOLNIENSEM. Recipit eum sub protectione B. Petri, cum annuo censu unius bisantii. 


Cum a nobis petitur, etc., usque inclinati, capellam, quam W. de Parisio, quondam pater tuus, supra pontem ciuitatis Lincolniensis, quem ipse construxit propriis sumptibus, in honore beati Thome martyris, edificare incepit, et tu etiam consummare proponis eamdem, et possessionibus  augmentare, sub beati Petri et nostra protectione suscipimus. Preterea, possessiones quas tu uel idem pater tuus eidem capelle legitime contulistis, sicut eas iuste possidet et quiete, auctoritate ipsi apostolica confirmamus, et presentis scripti patrocinio communimus. Ad indicium autem huius protectionis ab apostolica sede percepte, bisantium unum, nobis gratis oblatum, singulis annis nobis, et successoribus nostris capella memorata persoluet. Nulli ergo . . . nostre protectionis, et confirmationis, etc. Si quis autem, etc.

Datum Laterani, Kal. Iunii.



LXXXI  . CANONICIS CUSENTINIS. Ut permutationi ecclesie de Botrano consensum prebeant  . 


Attendentes olim, quod noue religionis plantatio, quam bone memorie . . . abbas Ioachim, imo Deus ministerio eius, plantauerat et rigarat, tribuens ei misericorditer incrementum, floreret in flore, ne intemperies frigoris, que in partibus illis non solum uer sibi uindicat et autumnum, sed menses etiam motitur estiuos, florentem Dei uineam congelaret, sed flos potius transiret in botrum, et botrus fructum odoris et honestatis afferret, uenerabili fratri nostro . . . archiepiscopo uestro, dedimus in mandatis, ut a dilectis filiis . . . abbate et fratribus Florensis monasterii, competenti recompensatione recepta, locum Botrani, religioni congruum, pertinentem ad  ecclesiam Cusentinam, cum pertinentiis suis, eis liberum assignaret, dilectis filiis . . . Sancti Spiritus, et . . . de Coratio abbatibus, et fratre R. de Tortian. super hoc exsecutoribus deputatis. Idem autem archiepiscopus, tanquam obedientie filius, malens humiliter obedire quam contra stimulum calcitrare, certa recompensatione, nec equiualenti solummodo sed in quadruplum meliori, recepta locum Botrani predictis fratribus assignauit; sed uos commutationi huiusmodi uestrum denegastis assensum, propter quod exsecutores ipsi uos a perceptione prebendarum uestrarum auctoritate apostolica suspenderunt. Cumque postmodum quidam ex uobis propter hoc ad sedem apostolicam accessissent,  abbate ipso presente, uicinitatem loci Botrani, et ex uicinitate multum ecclesie uestre commodum, et remotionem excambii, et ex ea plurimum incommodum, et ciuium scandalum allegarunt, qui consuetudine quam habebant in Sila, non paterentur equanimiter se priuari. Nos autem, tam Florensibus fratribus quam ecclesie uestre prouidere uolentes, licet archiepiscopus ex permissione canonica certam partem possessionum suarum in fauorem religionis conferre potuisset eisdem, uenerabili tamen fratri nostro . . . Marturanensi episcopo et predicto . . . de Coratio, et . . . Sancte Marie de Formosa, abbatibus, et . . . thesaurario  Marturanensi, dedimus in mandatis, ut inquirerent de premissis diligentius ueritatem, et, si competens esset recompensatio, quam, archiepiscopus ipse receperat, uel competens offerretur, ipsa recepta, commutationem predictam facerent per censuram ecclesiasticam, appellatione remota, inuiolabiliter obseruari; alioquin, cum iuxta mandati nostri tenorem absque recompensatione congrua fieri minime debuisset, ipsam in irritum reuocarent; quod si non omnes his exsequendis interesse ualerent, tres eorum ea nichilominus exsequi procurarent. Quamuis autem unus exsecutor ipsorum uiam fuerit uniuerse carnis ingressus, duo tamen, dissentiente tertio, recompensationem congruam iudicarunt. Mouemur igitur non modicum et miramur, quod mandatum  nostrum, quod uobis esse debuerat odor uite in uitam, factum est uobis odor mortis in mortem, cum nec predictorum fratrum religio uos mouere, nec emollire apostolice sedis auctoritas potuisset, ut non consentiens operibus pietatis propositum uestrum mutaretis in melius, et, tanquam membra consentientia capiti, unum et idem cum eodem archiepiscopo sentiretis. Quod autem nec zelus Dei, nec indemnitas ecclesie Cusentine moueat uos ad istud, ex eo euidenter apparet, quod predecessoribus archiepiscopi memorati, super concessionibus, quas consanguineis suis fecisse noscuntur, non solum prestitistis assensum, sed eas propriis subscriptionibus roborastis. Sed timetis forsitan, ne per religiosorum uirorum accessum uestra irreligio detegatur,  et honestas ipsorum ex uicinitate locorum inhonestatem uestram amplius manifestet. Sane, cum eumdem archiepiscopum in patrem uobis assumpseritis et pastorem, et ei administrationem commiseritis totius ecclesie Cusentine, ac de ipso laudabile nobis testimonium curaueritis perhibere, potuissemus nos, quod uir sincere opinionis et approbate uite super modica possessione fecerat, approbare. Preterea, cum duo ex exsecutoribus nostris, uno uiam uniuerse, carnis ingresso, commutationem ipsam duxerint approbandam, licet tertius dissentiret, quia tamen sententia plurium tenet secundum canonicas sanctiones, possemus de iure quod ipsi approbauerant, approbare, ac in uos animaduertere  grauius, quia latam in uos a primis exsecutoribus suspensionis sententiam non seruastis. uolentes autem in bono uincere malum, et inuitis etiam beneficium exhibere, ac facere uos participes orationum fratrum Florensium, cum translati fuerint in Botrano, monemus uniuersitatem uestram et exhortamur attentius et per apostolica uobis scripta precipiendo mandamus, quatenus commutationi eidem sine difficultate qualibet uestrum tribuatis assensum, et, facti uoluntarii de inuitis, tam pio et laudabili operi uestras accommodetis hilariter uoluntates. Nos enim, si hoc ad commonitionem nostram feceritis et mandatum, acceptabimus uestram  obedientiam licet seram, et in uestris et ecclesie uestre negotiis propter hoc libentius uos curabimus exaudire. Alioquin quod expedire uiderimus, ex collata nobis potestatis plenitudine statuemus, eritque uobis non immerito formidandum, ne inde nostram incurratis offensam, unde mereri gratiam potestatis. Utinam igitur eligatis obedientie potius uiam sequi, ut et beneuolentie nostre digni, et orationum Florensium fratrum mereamini esse consortes, quam in contumacia persistentes debeatis de inobedientia reprehendi, nec minus auctoritate apostolica compleatur, quod uoluntarie per uos exsequi poteratis!

Datum, etc. II Nonas Iunii.



LXXXII. CIuIBUS CUSENTINIS. De eodem argumento. 


Attendentes olim, etc., in eumdem fere modum, usque indicarunt. Cum igitur spiritualiter et temporaliter uobis expedire credamus, ut religiosorum uirorum monasterium in diecesi Cusentina consurgat, utpote quorum orationibus apud Deum, et suffragiis apud homines in uestris poteritis opportunitatibus adiuuari, monemus uniuersitatem uestram, et exhortamur attentius, et in remissionem uobis iniungimus peccatorum, quatenus non solum non impediatis opus huiusmodi pietatis, sed expediatis potius, et instetis apud canonicos Cusentinos, ut predicte commutationi prestent assensum, et precedentem  duritiam per obedientiam expient subsequentem. Quod si ad id nequiuerint emolliri, eis saltem materiam auferatis, ne in excusationem suam uestram sicut hactenus contradictionem allegent, et in uos contumacie sue causam ualeant retorquere. Hoc autem uniuersitatis uestre discretio non ignoret, quod si super hoc commonitioni nostre parueritis et mandato, in communibus et priuatis negotiis uestris, quantum honestas permiserit, fauorem uobis apostolicam propter hoc libentius impendemus, et ciuitatem uestram diligere curabimus et fouere.

Datum Laterani, etc.



LXXXIII  . POTESTATI ET POPULO ASISINATIBUS. De iuramento ipsorum standi mandatis sedis apostolice, et alia multa. 


Gratum gerimus, et acceptum, et deuotionem uestram in Domino commendamus, quod, sicut dilectus filius noster, L.  tituli Sancte Crucis  presbyter cardinalis, apostolice sedis legatus, per suas nobis litteras intimauit, eum hilariter et humiliter recepistis et studuistis honorifice pertractare. Tu quoque, fili Potestas, cum quinquaginta de maioribus et melioribus ciuitatis, quos ipse nominatim expressit, stare mandatis apostolicis iurauisti, super eo, pro quo ciuitas uestra fuerat interdicta, et hoc idem unus pro populo, non consentiente solummodo, sed mandante, iurauit, uosque postmodum, iuxta quod cardinalis uobis iniunxerat, dilectum filium, magistrum Barnabam, et nobilem uirum, magistrum Michelem, ad nostram presentiam destinastis, pro uobis mandatum apostolicum recepturos. Attendentes igitur, quod propterea ciuitas uestra fuerat interdicta, quod Gerardum Giliberti excommunicatum  a nobis in potestatem recipere presumpsistis, et, nec moniti, nec iussi a nobis sepius, eum ante statutum terminum remouistis ab officio rectoratus, ut uos, in eo, in quo nostram incurristis offensam, paterno corrigamus affectu, sicut eisdem nuntiis precepimus uiua uoce, sic nunc per apostolica uobis scripta mandamus, et precepimus sub debito iuramenti, quatenus de cetero nullum excommunicatum uel Ecclesie inimicum scienter ad ciuitatis uestre regimen assumatis. Ne autem in hoc ex ignorantia delinquere uos contingat, cum libere uobis aliquem elegeritis in rectorem, antequam recipiatis ipsum, uel iuretis eidem, ipsum per nuntios uestros a sede apostolica humiliter postuletis, que uobis eum, nisi uel excommunicatus, uel Ecclesie fuerit inimicus,  sine difficultate concedet. Si uero aliquos ex ciuibus uestris, uassallis nostris, qui nobis fideles sint et deuoti, duxeritis in consules eligendos, nolumus ut pro eis ex debito iuramenti ad sedem apostolicam laboretis. Sub eadem quoque districtione mandamus, quatenus per litteras uestras apertas nobis infra quindecim dies significare curetis, uos mandatum huiusmodi recepisse.

Datum Laterani, uIII Idus Iunii.



LXXXIu  . . . . . .EBREDUNENSI  ARCHIEPISCOPO, ET DILECTO FILIO . . . ABBATI BOSCAUDUNENSI.  . Ut de excessibus episcopi uenciensis diligenter inquirant  . 

 Cum tu, frater archiepiscope, bone memorie, C. pape, predecessori nostro, excessus et enormitates . . . . episcopi uinciensis  per tuas litteras intimasses, idem predecessor noster tibi et uenerabilibus fratribus nostris . . . . Diniensi  , et . . . . Senecensi   episcopis, mandare curauit, quod si uobis de eius inhonesta conuersatione constaret, ipsum, ab officio et administratione suspensum, ad sedem apostolicam cum uestrarum litterarum testimonio mitteretis, procuratoribus eidem Ecclesie deputatis, qui de officio et rebus ecclesiasticis disponerent sollicitudine diligenti. Subsequenter uero, tu nobis tuas litteras destinasti, per eas nobis insinuans, quod tu et predicti episcopi dictum episcopum uenciensem inueneratis grauioribus et deterioribus maculatum quam sedi apostolice nuntiasses, unde preceperatis ipsi, ut suspensus apostolico se conspectui presentaret, qui tamen neque ad Ecclesiam Romanam accessit, neque propter suspensionem episcopalia desiit exercere; qua de causa nos  tibi districte precipiendo mandauimus, ut predictum episcopum qui suspensionis sententiam, in se latam contempserat obseruare, excommunicatum publice nuntiares, et faceres ab omnibus arctius euitari, donec ad presentiam nostram accederet cum tuarum testimonio litterarum, coram nobis super his responsurus. Porro tu, licet nobis rescripseris, quod eius inobedientias, rebelliones et enormitates excessuum nemo est qui ignoret, et eius error peior priore quotidie reperitur, tamen iuxta mandatum nostrum, unde miramur plurimum et mouemur, procedere non curasti, sed tanquam inobediens, et districti nostri precepti contemptor, predicta non dubitasti sub dissimulatione transire, que poteras, et debueras sine speciali mandato nostro exsecutioni  mandare. Unde, ex parte dilectorum filiorum . . . . Prepositi  , et canonicorum ecclesie uenciensis, fuit in auditorio nostro lacrymabilis conquestio replicata, quod ecclesia uenciensis propter culpam episcopi est fere usque ad fundamentum ad extremam inanitionem deducta, cum per eum edificia ecclesie sint pene penitus dissipata, nec aliter ibi quam in aliqua parochiali ecclesia diuina officia celebrentur; et idem episcopus quadam uidua publice in mensa, et in domo, sicut et notorium, abutatur, licet eam ad tuam instantiam abiurauit, unde manifeste periurium dicitur incurrisse, et alias tam in exsecutione, sui ordinis, quam in aliis sit adeo dissolutus, quod ex hoc tota diecesis, maxime in spiritualibus,  graue sustinet detrimentum, et non solum per Ebredunensem prouinciam, sed per alias remotiores merito sue conuersationis est eius infamia diuulgata, ita ut ab omnibus reputetur episcopalis opprobrium dignitatis. Quoniam igitur putridi dentes excutiendi sunt de faucibus ecclesie, discretioni uestre per apostolica scripta mandamus, et in uirtute obedientie districte precipimus, quatenus super his et  aliis, que super hoc fuerint inquirenda, studeatis ueritatem indagatione sollicita perscrutari, et, si eum noueritis deponendum, ipsum, auctoritate nostra, sublato cuiuslibet contradictionis et appellationis obstaculo, deponatis, dantes canonicis licentiam personam idoneam in episcopum eligendi. Nullis litteris, etc.

Datum Laterani, uI Idus Iunii, anno septimo.



LXXXu. PRIORI DE ESSEBI, ET MAGISTRO H. DE GILLEuILLIS, CANONICO LINCOLNIENSI; ET MAGISTRO A. DE WILNA, RECTORI ECCLESIAE DE BARESWUH, LINCOLNIENSIS DIeCESEOS Ut in causa Agnetis mulieris, quam pater et nouerca in monasterium detruserant inuitam, procedatur. 


Litteras uestras accepimus, continentes, quod, cum Agnes mulier in nostra fecisset presentia recitari, quod . . . pater, et . . . nouerca ipsius, Lincolniensis dieceseos, ut eam sua hereditate fraudarent, renitentem penitus et inuitam in monasterium de Hawerholm detruserunt, et fecerunt ibidem in uinculis diutius retineri, unde, quam citius fuit a uinculis expedita, recessit, nos uobis super hoc causam duximus committendam, coram quibus, cum ipsa testibus fide dignis, et omni exceptione maioribus, predicta omnia in iure probasset, canonici et moniales ordinis de Sempingham, in quorum monasterio dicebatur fuisse detrusa, firmiter asserebant, eam deuote religionis habitum suscepisse,  suam tamen assertionem simplicem sacramento semper affirmare negantes; quare merito dubitastis, utrum esset eorum simplici assertioni credendum, et utrum ueritas esset ab actricis aduersariis elicienda, de quorum iniuria suam semper deposuerat questionem. Nos igitur, attendentes, quod contra depositiones testium iuratorum eorum simplici non est assertioni credendum, discretioni uestre per apostolica scripta mandamus, quatenus in eodem negotio, si res ita se habet, secundum attestationes receptas, ratione preuia, appellatione postposita, procedatis. Nullis litteris, etc. Quod si non omnes . . . duo uestrum, etc.

Datum Laterani, II Kalendas Iunii.



LXXXuI. PRIORI, ET MONACHIS SANCTI ANDREAE DE ARCE  . Recipit eos sub protectione, et enumerantur bona ad ipsos spectantia. 


Solet annuere, etc., usque assensu. Monasterium Sancti Andree, in quo diuino estis obsequio mancipati, cum omnibus que in presentiarum iuste  et canonice possidet, aut in futurum iustis modis, etc. usque suscipimus. Specialiter autem ecclesiam de Yuchemackargi, ecclesiam de Archien, ecclesiam de Donanachti, ecclesiam Sancti Andree de Duero, ecclesiam Sancti Nicolai in arce, ecclesiam de Kilkoikernau, ecclesiam de Kilbracti, ecclesiam Sancti Corcani, ecclesiam de Stakerole et ecclesiam de Erderacheth, et omnes ecclesias et ecclesiastica beneficia totius dominici Ioannis de Curcei, ab aqua de Dalenard usque ad aquam de Kerlingford, excepta ecclesia castelli de Maicone, per diecesanos episcopos propriis monachorum usibus deputata, sicut in ipsorum episcoporum authenticis continetur, et ea iuste et pacifice possidetis, uobis, et per uos monasterio uestro auctoritate apostolica confirmamus,  et presentis scripti patrocinio communimus. Nulli ergo . . . hanc paginam nostre protectionis et confirmationis, etc. Si quis autem, etc.

Datum Laterani, uII Kalendas Iunii.



LXXXuII. . . . PRIORI ET MONACHIS DE FOLKESTAN  . De argumento simili. (Laterani, uII Kal. Iunii.

Solet annuere, etc., usque assensu. Monasterium de Folkestan. in quo diuino estis obsequio mancipati, cum omnibus que inpresentiarum iuste et canonice possidet, etc., usque suscipimus. Specialiter autem ecclesiam de Kanekinge  , ecclesiam de Aukeham  , medietatem decimationum de  Niweton  , decimas de Teterlingham [al. Sterlingham], de Waleton. [al. Walton], de Northewode et de Standene, et tertiam partem decimationum de Fliete, sicut eas iuste ac pacifice possidetis, uobis, et per uos monasterio uestro, auctoritate apostolica confirmamus, etc. Nulli ergo . . . paginam nostre protectionis et confirmationis, etc. Si quis autem, etc.

Datum Laterani, uII Kalendas Iunii



LXXXuIII. . . . PRIORI ET MONACHIS MONASTERII SANCTI ANDREAE DE STOKES  . De argumento simili. 


Iustis petentium, etc., usque assensu. Personas uestras, cum omnibus bonis que in presentiarum, etc. usque suscipimus. Specialiter autem ecclesiam de Wotene [fors. Wytone], ecclesiam de Lullinstoke [al. Lullingstoke], ecclesiam de Hoilefort et ecclesiam de Hichestoche, cum omnibus pertinentiis suis; duas partes decime de Corniton. totam decimam unius falde de Cumba; duas partes decime de Wileton. duas partes decime de Lullinstoke; ius quod habetis in cappellania castelli de  Stokes; in territorio eiusdem castelli, unam hidam terre; terram de Tinelande; unum ferlingum terre, unam acram prati, dimidiam uirgatam de Brechei [al. Breche], et molendinum nouum; in Walliis, ius patronatus ecclesie de Traigru [al. Tregru]; in Hibernia apud Woltoniam, omnes ecclesias et ecclesiastica beneficia totius dominici Ioannis de Curci  , ab aqua de Dalnart [al. Darnart] usque ad aquam de Kerlingfort [al. Carlingford], excepto castello de Maincoue; decem carrucatas terre in Arte [al. de l'Art], in terra scilicet Maccollokan [al. Maccoloqua]; in Dalboing. in Hailo scilicet, uillam et ecclesiam de Arderaschac, cum pertinentiis suis, et decem carrucatas terre, in  Kinelmolan, tres carrucatas terre, sicut ea omnia iuste et pacifice possidetis, uobis, et, per uos, monasterio uestro, et auctoritate apostolica confirmamus, et presentis scripti patrocinio communimus. Nulli ergo omnino hominum . . . paginam nostre protectionis et confirmationis, etc. Si quis, etc.

Datum Laterani, III Idus Iunii.



LXXXIX. . . . . . ABBATI DE SALEM  . De absolutione episcopi Constantiensis. 

Sicut nostris est auribus intimatum, etsi in . . . . Constantiensem  episcopum fuerit excommunicationis  sententia promulgata, id tamen ad eius audientiam non peruenit priusquam . . . . Bambergensis  episcopus, cui fuerat apud sedem apostolicam obiectum quod ab ipso excommunicato diaconatus ordinem suscepisset, ad propria remearet. Quia uero reconciliari desiderat ecclesiastice unitati, et absolutionis sibi postulat beneficium exhiberi, discretioni uestre per apostolica scripta mandamus, quatenus, ab eo publice iuratoria cautione recepta, quod mandatis nostris pareat super eo, pro quo est excommunicationis uinculo innodatus, ei, auctoritate nostra, iuxta formam ecclesie, beneficium absolutionis impendas, et processum tuum cum litteris eius patentibus nobis infra duos menses cures fideliter intimare.

 Datum Laterani, XuII Kalendas Iulii.



XC  . EPISCOPO  , ET ARCHIDIACONO PAPIENSIBUS. Super collatione prebendarum quarumdam in ecclesia Astensi. 

Ex parte Astensis ecclesie fuit nostris auribus intimatum, quod, cum quedam prebende in ipsa per quatuor annos et amplius uacauissent, uenerabilis, frater noster  , Astensis episcopus  , canonicos suos monuit diligenter, ut ecclesiam ordinarent, quibus non admittentibus monitionem ipsius, episcopus quosdam in ecclesia ipsa  instituit, credens hoc sibi ex concilio Lateranensi licere. Instituti autem sentientes non esse firmam institutionem  huiusmodi, ad uenerabilem fratrem nostrum  , Mediolanensem archiepiscopum  , recurrerunt, qui eosdem in canonicos Astensis ecclesie ordinauit, et in corporalem prebendarum possessionem induxit, capitulo eiusdem ecclesie prebente consensum, tribus tantum exceptis, quibus contra institutionem illam proponere in presentia nostra uolentibus, et parti ecclesie ipsam defensare parate, dilectum filium G.  tituli  Sancti uitalis presbyterum cardinalem, dedimus auditorem, in cuius presentia tres illi dicebant electionem illam debere cassari, quia nec episcopus, nec archiepiscopus supradictus de concessione Lateranensis concilii potuerat prefatam ecclesiam ordinare, cum uterque circa tempus eis indultum a canone in ordinatione illa negligens fuerit, et remissus. Pars uero altera dicebat econtra, quod, licet institutio episcopi non ualeret, archiepiscopi tamen ordinatio de iure ualebat, quia ei tempus indultum a canone, nisi a tempore, quo illi declaratum fuerat non currebat, ad quod probandum inducebat multiplices rationes. His autem utrinque propositis, [tandem utraque pars concorditer est confessa, quod in predicta ecclesia non erant distincte  prebende, nec canonicorum numerus erat certus. Nos igitur, his, et aliis, que fuerunt utrinque proposita, diligenter auditis  , intelleximus, euidenter, statutum Lateranensis concilii de beneficiis ultra sex menses uacantibus, locum in hoc articulo nullatenus habuisse, cum, etsi forsan Astensis ecclesia canonicorum pateretur defectum, nulle tamen in ea prebende uacabant, cum in illa nec sint distincte prebende, nec canonicorum numerus diffinitus  . Unde, institutio per episcopum et archiepiscopum facta occasione concilii memorati, carere debebat robore firmitatis. Quia tamen totum capitulum, tribus tantum  exceptis, predictorum receptionem approbat et affectat, nec ab illis  tribus aliquid rationabile contra ipsos obiectum est et ostensum, discretioni uestre, per apostolica scripta mandamus, quatenus, inquisita diligentius ueritate, si Asten. ecclesie suppetunt facultates, secundum consuetudinem hactenus obseruatam, predictos clericos, sublato cuiuslibet contradictionis et appellationis obstaculo, pro canonicis faciatis haberi;] contradictores, etc. Quod si non ambo, etc. Tu, frater episcope, etc.

Datum Laterani, XuII Kalendas Iulii.



XCI. . . . . ABBATI ET CONuENTUI CASAEDEI. Terminum peremptorium assignat ad respondendum super facto Montispelosi  . 


Graue gerimus et indignum, quod cum uos super facto Montispilosi duxerimus peremptorio edicto citandos, ad nostram uenire presentiam noluistis, quasdam tantum excusationes pretendentes per litteras uestras, quod ad presens ad nos non poteratis accessum habere, quia messes habebatis pre manibus, et intemperiem eris timebatis; unde, nos rogabatis suppliciter, ut a facta citatione uobis parcere dignaremur ad presens. Unam igitur illarum excusationum friuolam reputantes, aliam  de gratia duximus admittendam, ut, nisi ueneritis interim, post feruorem saltem estatis, in festo Sancti Michelis proximo uenturo, quod uobis pro peremptorio assignamus, ad nostram uenire presentiam sine dilatione ac excusatione aliqua non tardetis, aut pro uobis mittatis idoneos responsales. Alioquin, pro certo noueritis, quod nos extunc in ipso negotio, cum ipsum amplius protelari nolimus, uobis absentibus, nec super hoc requisitis, de cetero procedemus.

Datum Laterani, Xu Kalendas Iulii.



XCII. . . . . . ARCHIEPISCOPO  , ET . . . . . PRAEPOSITO SANCTAE MARIAE DE ALBARIO, IANUENSIBUS. Ut S. suoceram N. de Camilla, matrimonium generi sui accusantem, compescant. 


Significante N. de Camilla, ciue Ianuensi, nostro est apostolatui declaratum, quod, cum ipse I. mulierem, duxisset legitime in uxorem, S. mater mulieris ipsius, nisa est matrimonium accusare, ut ab eo pecuniam extorqueret, et, licet intellectui suo praua non possint opera respondere, nichilominus tamen uult habere pecuniam, ut a matrimonii eiusdem de cetero accusatione desistat. Cum igitur non sit malitiis hominum indulgendum, discretioni uestre per apostolica scripta mandamus, quatenus, si uerum est quod proponitur, predictam mulierem ab accusatione ipsius matrimonii repellentes, eidem  super hoc silentium imponatis. Testes, etc. Quod si non omnes, etc. Tu, frater archiepiscope, cum eorum altero, etc.

Datum Laterani, XuII Kalendas Iulii.



XCIII  . . . . . . COMPOSTELLANO, ET . . . . . TOLETANO ARCHIEPISCOPIS . . . . . TIRASONENSI, ET . . . . . COLIMBRIENSI EPISCOPIS. Ut natam regis Castelle inducant ad restituenda regi Legionensi oppida, que, siue dotis titulo, siue donationis propter nuptias, ab ipso sibi assignata fuerant. 


Cum olim ad nostram audientiam peruenisset, quod . . . . . rex Legionensis, qui a nata karissimi in Christo filii . . . . . regis Portugalensis illustris, quam incestuose duxerat, fuerat separatus, filiam karissimi in Christo filii nostri . . . . . Castelle regis illustris, neptem uidelicet propriam, sibi presumpserat copulare, dilectum filium, fratrem Rainerium, in Hispaniam duximus destinandum, ut, iuxta uerbum propheticum, solueret colligationes impietatis, solueret fasciculos deprimentes  . Ipse igitur, ingressus Hispaniam, regem Legionensem semel et iterum ex parte nostra commonuit, ut a tam detestanda  et nefanda copula resiliret, uniuersis obligationibus dissolutis, que fuerant pro ipsa copula consummanda contracte. uerum, cum apud eum nichil penitus profecisset, nec rex ipse die sibi et loco prefixo eius se conspectui presentasset ultra terminum etiam exspectatus, ipse, iuxta formam mandati nostri procedens, in regem excommunicationis, et in regnum eius interdicti sententias promulgauit. In regem uero Castelle, ac terram ipsius, cum se mandatis eius exponeret, et filiam suam, si sibi redderetur, se assereret recepturum, non duxit aliquatenus procedendum. Postmodum autem, rex ipse Castelle, per te, frater Toletane, ac uenerabilem fratrem nostrum . . . . . . . episcopum Palentinum, et rex Legionensis, per uenerabilem  fratrem nostrum . . . . . Zamorensem episcopum, nobis humiliter supplicarunt, ut dignaremur super huiusmodi copula dispensare. Sed, cum in hac petitione fuissent passi repulsam, postulastis a nobis, ut relaxaremus saltem sententiam interdicti, cum ex eo toti regno periculum immineret. Nos igitur, probare uolentes spiritus si essent ex Deo, et utrum ex hoc sperata et a uobis proposita utilitas proueniret, relaxauimus, non ex toto nec perpetuo, sed in una parte solummodo et ad tempus, quandiu scilicet expediret et placitum nobis esset, sententiam interdicti; sic uidelicet, ut in regno ipso diuina celebrarentur officia, sed decedentium corpora non traderentur ecclesiastice sepulture, clericis duntaxat exceptis, quibus de gratia concessimus  speciali ut possent in ecclesiastico cemeterio tumulari, solita tamen solemnitate cessante. Ne uero remittere penam, sed commutare potius uideremur, dictum regem Legionensem, et memoratam filiam regis Castelle, ac omnes principales eorum consiliarios et fautores, uinculo excommunicationis astrinximus, et, ad quamcunque ciuitatem, uillam uel oppidum deuenirent, diuina in eis, illis presentibus, uetuimus officia celebrari. Quia uero castra quedam, que rex Legionensis filie regis Castelle,  tradidisse dicebatur in dotem, uel in donationem potius, propter nuptias, ita ut, si eam aliqua occasione relinqueret, ipsa cederent in ius eius, uidebantur dissolutionem huiusmodi complere plurimum impedire, cum castra ipsa non tam ob turpem quam ob nullam causam potius essent data, utpote cum manifeste constaret, quod matrimonium non existeret inter eos, et ideo nec dos, nec donatio propter nuptias, ne filie regis Castelle ad commodum cederet, quod in penam eius debebat potius retorqueri, restitui uoluimus castra ipsa, et ad id eam per excommunicationis sententiam coarctari, auctoritate apostolica decernentes, ut, si proles suscepta esset tunc temporis, uel susciperetur in posterum ex tam incestuosa copulata et damnata,  spuria et illegitima penitus haberetur, que in bonis paternis nulla occasione succedit secundum legitimas sanctiones. Ceterum, rex Castelle, de quo miramur non modicum, callide procurauit, ut totum regnum Legionense proli ex copula tam incestuosa suscepte iuraret, unde, nos ei sub diuini iudicii obtestatione mandauimus, ut dissolueret penitus colligationes iniquitatis istius, et non solum reciperet natam suam, sed etiam reuocaret, ut subductam incestuosis amplexibus, cui uellet, tantum in Domino, iungeret federe coniugali; alioquin, in eum et terram ipsius, prout uideremus expedire, procedere curaremus, et admonitionem nostram acrior uindicta, quam crederet, sequeretur. Ipse  autem, per dilectum filium, magistrum L. nuntium suum, se nisus est multipliciter excusare, ne castra predicta restituere cogeretur, cum non ab eo, sed ab eius filia tenerentur. Licet igitur huiusmodi sit copula dissoluta, unde tam regem Legionensem quam filiam regis Castelle mandauimus a uinculo excommunicationis absolui, et regnum eius a sententia interdicti, prestita secundum formam ecclesie iuratoria cautione, quod nostris debeant parere mandatis; ut tamen penitus dissoluatur quidquid ob illam incestuosam copulam nequiter fuerat colligatum, fraternitati uestre per apostolica scripta mandamus, et in uirtute obedientie districte precipimus, quatenus, postquam rex Legionensis fuerit absolutus, sepedictam filiam regis Castelle monere  diligentius et inducere procuretis, precipientes hoc ei ex parte nostra, sub debito prestiti iuramenti, ut castra ipsa, siue in dotem, siue in donationem propter nuptias, uel quocunque modo propter huiusmodi copulam data fuerint, ipsi regi Legionensi restituat, uel saltem, si quid fuit questionis, assignet et tradat in manibus uestris, tandiu detinenda, donec per arbitros electos communiter, uel si noluerint uel nequiuerint in arbitros conuenire, per nos mediante iustitia terminetur. Quod si mandatis nostris et monitis uestris noluerit obedire, ipsam, omni gratia  et timore postpositis, sublato appellationis obstaculo, in excommunicationis sententiam reducatis, eadem sententia ferientes tam patrem et matrem ipsius, regem et reginam Castelle, quam omnes qui presumpserint impedire quominus mandatum apostolicum super hoc ualeat adimpleri, et ad quemcunque locum deuenerint, eis presentibus diuina prohibeatis officia celebrari. Quod si non omnes nolueritis aut potueritis interesse . . . tres uestrum ea, etc.

Datum Laterani, XII Kalendas Iulii.



XCIu  . . . . . . ARCHIEPISCOPO COMPOSTELLANO; . . . . . ZAMORENSI, ET . . . . . PALENTINO EPISCOPIS. Ut regem Legionensem resipiscentem absoluant. 


Cum eius locum, licet immeriti, teneamus in terris, qui non uult mortem peccatoris, sed ut conuertatur, et uiuat, et qui etiam cum iratus fuerit non obliuiscitur misereri, decet nos circa illos misericorditer agere qui ad gremium matris Ecclesie humiliter redire desiderant, et de commissis satisfactionem debitam exhibere. Licet autem . . . . . illustris rex Legionensis grauiter suum offenderit Creatorem, ex eo quod nobili mulieri . . . . . nate karissimi in Christo filii nostri, illustris regis Castelle, adherere presumpserat per incestum, ac propter hoc excommunicationis meruerit uinculo innodari, quia tamen, sicut accepimus, ad cor rediens,  ab ea ex toto recessit, et, de commissis promittens satisfactionem debitam exhibere, absolutionis beneficium humiliter sibi postulat indulgeri, ipsius petitioni misericorditer duximus annuendum. Quocirca, fraternitati uestre per apostolica scripta mandamus, quatenus ab eo, et principalibus consiliariis, et fautoribus eius, qui eamdem secum propter hoc sententiam subierunt, necnon et ab illis qui communicauerunt eidem, publice ac solemniter iuxta formam Ecclesie iuratoria cautione recepta, quod nostris debeant parere mandatis, auctoritate nostra eis absolutionis beneficium impendatis, et latam in regnum ipsius relaxetis sententiam interdicti, iniungentes ipsi sub debito iuramenti, saluis aliis mandatis nostris, que sibi duxerimus facienda,  quod ad predictam nobilem nullatenus reuertatur, nec illam recipiat etiam redire uolentem. Quod si non omnes ualueritis, aut uolueritis, etc. Duo uestrum, etc.

Datum Laterani, XIII Kalendas Iulii.



XCu  . GUIDONI, MAGISTRO HOSPITALIS SANCTAE MARIAE IN SAXIA  , EIUSQUE FRATRIBUS TAM PRAESENTIBUS QUAM FUTURIS, REGULAREM uITAM PROFESSIS, IN PERPETUUM. Hospitale Sancte Marie in Saxia unit cum Montepessulano Sancti Spiritus, pro salute Romani pontificis et cardinalium; et multa priuilegia. 


Inter opera pietatis, que, secundum Apostolum, promissionem habent uite, que nunc est, pariter et future, hospitalitatem nobis specialiter et frequenter diuina Scriptura commendat, utpote que illa omnia comprehendit, propter que Dominus in ultime discussionis examine remuneraturum se bonos, et malos asserit puniturum. Hec enim pascit esurientes, sitientes potat, colligit hospites, nudos uestit, et non solum infirmos uisitat, sed, eorum in se infirmitates assumens, infirmantium curam agit, in carcere positis subuenit, et quibus uiuis in infirmitate communicat, participat in sepultura defunctis.  Per hanc quidam angelis receptis hospitio placuerunt, cum Abraham et Loth hospitalitati uacantes angelos meruerunt hospitari, per quos Abraham iam senex future sobolis promissionem accepit, et Loth fuit de incendio Sodome liberatus. Duo quoque discipuli, qui Iesum hospitio cegerunt, quem in expositione Scripture non nouerant, in panis fractione nouerunt. Per hanc, superflua diuitum, que congregata forte seruarentur ad mortem, in necessitates pauperum erogantur ad uitam. Per hanc, terrena in celestia, et transitoria in eterna felici commercio commutantur, dum per manus pauperum thesaurizamus in celis, ubi nec erugo nec tinea demolitur, et ubi fures non effodiunt nec furantur, et facimus nobis de mammona  iniquitatis amicos, qui, cum defecerimus, in eterna tabernacula nos admittant. Hec igitur attendentes, non solum pro nostra, sed predecessorum ac successorum, et fratrum nostrorum, episcoporum, presbyterorum atque diaconorum Romane Ecclesie cardinalium, tam uiuorum quam etiam defunctorum, salute, apud Sanctam Mariam in Saxia, locum utique satis idoneum ad hospitalitatis officium exercendum eleemosynis Ecclesie Romane uenerabile construximus hospitale, in quo futuris temporibus, dante Domino, recipiantur et reficiantur pauperes et infirmi, et exhibeantur alia opera pietatis; statuentes, ut regularis ordo, qui secundum Deum et institutionem fratrum hospitalis Sancti Spiritus in eodem loco per nos institutus esse dignoscitur, perpetuis  ibidem temporibus inuiolabiliter obseruetur: hoc tamen adiecto, ut in eadem ecclesia quatuor semper ad minus sint clerici, regulam eiusdem hospitalis professi, qui, pro nobis, et predecessoribus, et fratribus nostris, uiuis pariter ac defunctis, specialiter obsecrantes, omnia spiritualia libere administrent, et super his nullius, nisi Romani pontificis, correctioni subiaceant, ad quem, quoties expedierit, monitione premissa, caritatiua fiat a fratribus proclamatio propter Deum, ut ipse, cognita ueritate, decernat quod suo prudenti consilio duxerit prouidendum. Ipsi autem, uictu et uestitu contenti, quem eis secundum eamdem regulam precipimus exhiberi, diuinis uacent officiis, et intendant  ecclesiasticis sacramentis, ita, quod de aliis hospitalis negotiis, preter concessionem magistri, se nullatenus intromittant, sed omnia dispositioni tue, fili magister, et successorum tuorum, uel eorum qui per te uel eos ad hoc fuerint deputati, sine contradictione ac murmuratione relinquant. Ceterum, quoniam in hospitali Sancti Spiritus diebus nostris per Dei gratiam hospitalitas ualde uiget, illud isti, et istud illi de consilio fratrum nostrorum unimus, ut et istud illi tanto utilius munimen impendat, quanto uicinius nobis existens defensionem nostram illi facilius poterit implorare, illudque isti tanto commodius subueniat in ministris, quanto persone conuersantes in illo ad hospitalitatis sunt officium aptiores; ita tamen, ut per hanc unionem predictum Sancti  Spiritus hospitale iurisdictioni Magalonensis ecclesie minime subtrahatur, illa duntaxat constitutione seruata, quam inter eamdem Magalonensem ecclesiam, et predictum Sancti Spiritus hospitale decreuimus obseruandam.

Statuimus insuper ut unus tantum magister hospitalibus preficiatur ambobus, qui utrumque uisitet annuatim, et que statuenda uel emendanda uiderit statuat et emendet, et transferendi fratres, ubicunque fuerint, prout melius uiderit expedire, liberam habeat facultatem. Qui si forsan apud urbem, uel ubilibet citra montes, uiam fuerit uniuerse carnis ingressus, fratres hospitalis Sancte Marie in Saxia, fratribus hospitalis Sancti Spiritus eius non differant obitum nuntiare, illique Romam duos uel tres  de fratribus suis mittant, qui cum fratribus hospitalis Sancte Marie in Saxia electionem celebrent regularem. Quod si forsan apud Montem Pessulanum obierit, uel ubilibet ultra montes, per fratres Sancti Spiritus fratribus Sancte Marie ipsius obitus nuntietur, qui, ut prediximus, duos uel tres de fratribus suis Montem Pessulanum transmittant ad electionem regulariter celebrandam. Ceterum, cum ecclesia Sancte Marie in Saxia, et hospitale constructum ibidem ad nos nullo pertineant mediante, saluo quod clerici eiusdem ecclesie debent ex nostro mandato basilice principis apostolorum, in scrutinio, baptismo et litania, ne disparis conditionis homo preferatur eidem, et seruus, qui alii domino stet aut cadat, preponatur hospitali  predicto, quod nostre tantum est iurisdictioni subiectum, personam tuam, fili magister, et successorum tuorum, a quorumlibet prelatorum eximimus potestate, ut nullus in te uel eos interdicti uel excommunicationis sententiam, sine mandato sedis apostolice, audeat promulgare; quam, si aliter prolata fuerit, decernimus non tenere. Licet autem predicta hospitalia uniamus, ne tamen huiusmodi unio confusionem inducat, cum, etsi unio Deo sit placita, discretio tamen ei nichilominus sit accepta, priuilegio presenti statuimus ut fratres, qui colligendis eleemosynis pro pauperibus hospitalis Sancte Marie in Saxia fuerint deputati, tantum Italia, et Sicilia, et Anglia, et Ungaria sint contenti. Fratres  autem hospitalis Sancti Spiritus in Monte Pessulano libere in prouinciis aliis eleemosynarum statuant collectores, ita, quod utrique suis terminis sint contenti, nec inuadant alteri terminos aliorum, nec eleemosyne, que pro hospitali Sancte Marie in Saxia collecte fuerint, ad hospitale Sancti Spiritus transferantur, nec que fuerint illi fidelium deuotione collate, occasione qualibet deferantur ad istud. Si qui uero fratrum uestrorum, qui destinati fuerint ad eleemosynas colligendas in quamlibet ciuitatem, castellum, uel uicum aduenerint, si forte locus ille a diuinis fuerit officiis interdictus, pro omnipotentis Dei reuerentia, in eorum aduentu iucundo, semel in anno, pulsatis campanis, aperiantur ecclesie, ut super eleemosynis acquirendis uerbum exhortationis  ad populum in ecclesia proponatur. Decernimus insuper ut receptores fraternitatum siue collectarum uestrarum, saluo iure dominorum suorum, in beati Petri, et nostra protectione consistant, et pace in terris in quibus fuerint potiantur. Simili etiam modo sancimus ut quicunque in uestra fuerit fraternitate receptus, si forsan parochialis ecclesia, cuius ipse parochianus exstiterit, a diuinis fuerit officiis interdicta, eumque mori contigerit, ipsi sepultura ecclesiastica non negetur, nisi excommunicatus, uel nominatim fuerit interdictus. Decimas autem de terris et uineis, quas ad opus infirmorum et pauperum, propriis manibus, aut sumptibus colitis, siue de nutrimentis animalium, seu de fructibus hortorum uestrorum nullus exigere, uel extorquere  presumat. Liceat autem uobis in domibus uestris, quas in presentiarum habetis, uel in futurum eritis habituri, ad opus uestrum, et familie uestre, nec non infirmorum, et pauperum ibidem manentium, oratorium, et cemeterium, sine impedimento cuiuslibet contradictionis, habere. Chrisma uero . . . a diecesanis episcopis, etc. Alioquin, liceat uobis quemcunque malueritis, etc. Cum autem generale interdictum terre fuerit, liceat in ecclesiis uestris, etc., usque celebrari. Liceat quoque uobis liberas et absolutas personas e seculo fugientes, etc. Prohibemus insuper ut nulli fratrum uestrorum, post factam in locis uestris possessionem, fas sit absque magistri sui licentia inde discedere, nisi arctioris religionis  obtentu; discedentem uero, etc., usque retinere. Si qui uero fratrum uestrorum, post factam professionem, turbatores religionis uestre, uel inustiles fuerint fortassis inuenti, liceat tibi, fili magiter, et successoribus tuis, eos, cum assensu et consilio sanioris partis capituli, amouere, ipsisque dare licentiam ad alium ordinem, ubi secundum Deum uiuere ualeant, transeundi, et loco eorum alios subrogandi, qui unius anni spatio in uestra societate  probentur; quo peracto, si mores eorum exegerint, et ipsi utiles fuerint ad seruitium hospitalis inuenti, professionem faciant regularem. Ad hec, districtius inhibemus ne a te, fili magister, uel successoribus tuis et fratribus hospitalium eorumdem exigat ulla ecclesiastica, secularisue persona fidelitates, hominia, iuramenta, uel securitates reliquas, que a laicis frequentantur. Postremo, decimas, quas consilio et assensu episcoporum a clericis, uel laicis potueritis obtinere, illasque quas consentientibus diecesanis episcopis et clericis ad quos pertinent acquiretis, auctoritate uobis apostolica confirmamus. Nulli ergo omnino hominum liceat predicta loca . . . salua in omnibus apostolice sedis auctoritate. De cetero, successores nostros obsecramus, et obtestamur  in Christo Iesu, qui uenturus est iudicare uiuos et mortuos, ut loca uestra cum personis, et rebus ad hospitalitatis officium deputatis, tanquam speciales patroni specialiter foueant, et defendant, quoniam, etsi ceteris piis locis teneantur ex apostolice seruitutis officio prouidere, huic tamen hospitali, quod de bonis Ecclesie Romane fundatum est, et dotatum, et tam nostris quam successorum nostrorum diebus credimus ampliandum, curam debent impendere specialem. Si qua igitur . . . cunctis autem eisdem locis, etc.

Datum Laterani, per manum Ioannis, sancte Romane Ecclesie subdiaconi et notarii, XIu Kalendas Iulii, indictione uII, Incarnationis Dominice anno 1204, pontificatus uero domini Innocentii pape III  anno septimo.



XCuI. . . . . . . EPISCOPO  , ET . . . . . PRAEPOSITO  UTICENSIBUS. Litteras confirmationis super administratione quorumdam canonicorum Nemausens. obtentas irritat. 

Ad audientiam nostram, dilecto filio . . . . preposito Nemausensi  , significante, peruenit quod quidam canonici Nemausensis ecclesie, super dilapidatione uel aliis criminibus infamati, a nobis litteras confirmationis super administrationibus suis obtinere laborant, religionis ac professionis sue conditione suppressa. Cum igitur regularibus personis  non consueuerit apostolica sedes aliqua personaliter confirmare, discretioni uestre per apostolica scripta mandamus quatenus confirmationes, quas ab ipsis canonicis, cum regulares existant, noueritis taliter impetratas, auctoritate nostra suffulti, denuntietis irritas et inanes. Quod si non ambo . . . tu, frater episcope, etc.

Datum Laterani, XuII Kalendas Iulii, anno septimo.



XCuII. . . . . . . EPISCOPO  , ET CAPITULO LAUDUNENSIBUS. Ut admittant ad sacerdotalem prebendam personam illam quam Hubaldus, subdiaconus, ecclesie Laudunensis canonicus, duxerit nominandam tempore uacationis, propter potestatem ipsi ab episcopo datam. 


Constitutus in presentia nostra dilectus filius Hubaldus, subdiaconus noster, ecclesie uestre canonicus, nobis humiliter intimauit quod tu, frater episcope, potestatem ipsi dedisti sacerdotalem conferendi prebendam, que primo in uestra esset ecclesia uacatura, et bone memorie W.  . Remensis archiepiscopus, tunc apostolice sedis legatus, uobis, filii capitulum, auctoritate nostra districte precepit,  sicut per litteras suas ad uos directas apparet, que coram nobis lecte fuerunt, ut, cum sacerdotalis prebenda in ecclesia uestra uacaret, personam illam, cui prefatus subdiaconus uellet illam conferre, reciperetis ad eam sine alterius interpositione persone, et eamdem personam curaretis de illa sine difficultate qualibet inuestire. Asseruit etiam idem subdiaconus quod, cum esset ad sedem apostolicam accessurus, ipse precauens appellauit, ne tu, frater episcope, si forte interim aliquam sacerdotalem contingeret uacare prebendam, eam ulli conferres, nec uos, filii, capitulum, reciperetis aliquem presentatum ad illam, nisi quem duxerit prefatus subdiaconus presentandum. Quocirca, discretioni uestre  per apostolica scripta mandamus quatenus personam illam, cui memoratus subdiaconus sacerdotalem prebendam, cum contigerit illam uacare, duxerit canonice conferendam, sine contradictione qualibet admittetis, tibi, frater episcope, firmiter inhibentes ne interim aliquam sacerdotalem prebendam alicui contra formam concessionis tue conferre presumas. Alioquin, noueritis nos dilectis filiis . . . . cancellario, et Heluin et Ade, canonicis Parisiensibus, in mandatis dedisse ut uos ad hoc per censuram ecclesiasticam, appellatione remota, compellant, in irritum reducentes, si quid, post appellationem a prefato subdiacono ad nos legitime interpositam, contra concessionem sibi factam de sacerdotali prebenda nouerint attentatum. Quia uero  concessiones huiusmodi, si ad consequentiam traherentur, fieri possent in fraudem canonice sanctionis, per quam prohibentur ecclesiastica beneficia concedi, siue promitti, antequam uacent, nolumus quod huius occasione mandati, quod gratiam continet personalem, fraudem adhibere uolentibus licentia concedatur.

Datum Laterani, X Kal. Iulii, anno septimo.



XCuIII. CAPITULO uICENTINO. Preposituram uicentinam Nicolao, subdiacono suo, uctoritate apostolica confert. 


De singulorum prouisione solliciti, circa illos benedictionis apostolice rorem diffusius instillare debemus, in quibus dulci quadam mistura bonorum scientia et honestas sociali federe coniunguntur. Tales enim, qui scientia condunt honestatem, et scientiam honestate decorant, tanto debent ad ecclesiastica beneficia facilius promoueri, quanto per prouisionem talium, non minus Ecclesiarum, in quibus recepti fuerint, quam ipsorum utilitas procuratur. Sane, cum prepositura ecclesie uestre,  sicut nuper nostris auribus est relatum, tandiu uacauisset, quod iuxta Lateranensis statuta concilii, ad nos eius esset donatio deuoluta, de nostro uolentes uobis gratiam facere specialem, proposueramus uos litteris commonere, ac commonendo precipere, ut ipsam dilecto filio Nicolao, subdiacono nostro quem sue deuotionis intuitu, quam ad nos et Romanam Ecclesiam habere dignoscitur, charum habemus pariter et acceptum, presertim cum multi uestrum in eum, sicut nobis intimatum fuerat, consentirent, pro reuerentia beati Petri et nostra, sublato cuiuslibet contradictionis obstaculo, conferretis, de nostro uobis gratiam comparantes. Cumque super hoc littere conscripte fuissent, et in audientia publice recitate . . . clericus superuenit,  et ex parte uestra, filii archidiacone, Al. de Bragantiis, Gabriel Pizo, Clari, et A. presbyter, litteras exhibuit continentes nos quibusdam uestris fratribus precepisse, quod eumdem N. sibi preficere in prepositum intenderent, licet nulla in Ecclesia uestra uacaret dignitas, uel prebenda, preterquam unius canonici simplicis, qui hoc anno fuerat uiam uniuerse carnis ingressus. Hoc etiam predicte littere continebant quod prepositura, nec dignitas, nec personatus fuerat in Ecclesia uicentina, sed administratio quedam simplex, que interdum clericis, interdum Laicis conferri iuxta canonicorum arbitrium consueuit. Nouissime uero, cum huiusmodi administrationis officium fuisset olim magistro  Guidoni commissum, quia prudenter iniunctam sibi sollicitudinem exercebat, non prius fuit eodem officio quam uita priuatus, nec ante cessit administrationi huiusmodi, quam decessit. Ceterum, cum idem P. ex parte quorumdam uestrum litteras procuratorias exhiberet, per dilectum filium, M.  Sancti Theodori diaconum cardinalem, quem ei concessimus auditorem, intelleximus que proponere uoluit, et que predicte littere continebant. Attendentes igitur, quod non minor est auctoritas nostra quam uestra in gratia facienda, gratiam,  quam uos predicto magistro fecistis, eidem subdiacono facientes, administrationis officium, quod idem magister habuit in ecclesia uicentina, ipsi committimus, quandiu uixerit, et bene administrauerit detinendum. Si uero, quod absit! inuentus fuerit prodigus dispensator, nec prudenter officium suum fuerit exsecutus, ad querimoniam uestram, inquisita super hoc et cognita ueritate, ipsum ab eodem officio, iuxta suorum exigentiam meritorum, curabimus amouere. Monemus igitur discretionem uestram et exhortamur attentius, et per apostolica scripta mandamus atque precipimus, quatenus non impediatis, quominus commissum sibi a nobis officium laudabiliter exsequatur, scituri nos dilectis filiis, Bono Ioanni, Sancte Marie uercellensis, et  Tisoni Taruisino, subdiaconis nostris, et Dionysio, Paduano, canonicis, precipiendo mandasse, ut in corporalem eius possessionem inducant, et auctoritate nostra tueantur inductum, contradictores per censuram ecclesiasticam, appellatione postposita, compescentes.

Datum Laterani, uIII Kalendas Iulii. Scriptum est illis super hoc.



XCIX  . . . . PATAuIENSI EPISCOPO  . Facultatem ipsi tribuit, cum electus fuisset in Aquilegensem patriarcham, suo arbitrio, uel ad istam metropolim transeundi, uel in Patauiensi sede remanendi. 

 Cum bone memorie P. Aquilegensis patriarcha, nuper, sicut Domino placuit, uiam fuerit uniuerse carnis ingressus, canonici Aquilegensis Ecclesie, conuenientes in unum, assentientibus nobilibus, et ministerialibus, in te postulandum a nobis unanimiter conuenerunt, et ad impetrandum postulationis sue apostolice sedis assensum, uenerabilem fratrem nostrum . . . Concordiensem episcopum  , et dilectos filios, S. magistrum scholarum, et W. canonicos Aquilegenses, et quosdam uassallos et ministeriales  Aquilegensis ecclesie, ad nostram presentiam destinarunt. Nos autem, licet nobis de prudentia tua et honestate constaret, quia tamen de proposito non constabat, non potuimus, sicut nec debuimus, postulationem huiusmodi absolute protinus approbare, ne in honoris tui redundaret dispendium, potius quam augmentum. Sane, cum Patauiensi Ecclesie, sponse tue, spiritualis coniugii uinculo sis astrictus, non possis alii nubere secundum canonicas sanctiones, nisi prius a lege prioris, et priori ligamine soluereris; unde, si prius spirituale coniugium, quod inter te ac Patauiensem Ecclesiam, faciente Domino, interuenit, nos eius uicarii solueremus, quam nobis constaret, utrum in Aquilegensem Ecclesiam consentires, et tu, soluto  huiusmodi uinculo, non patereris ad Aquilegensem metropolim te transferri, sic admitteres alteram, quod reliquam non haberes, et in honoris tui uergeret detrimentum, quod crederetur in augmentum amplioris honoris et oneris procuratum. uolentes igitur Aquilegensi Ecclesie, que filia est sedis apostolice specialis, sine Patauiensis Ecclesie consulere lesione, et tue nichilominus honestati deferre, fraternitatem tuam monemus, et exhortamur attentius, et per apostolica tibi scripta mandamus quatenus, diligenter utriusque statu pensato, si absque detrimento Patauiensis Ecclesie Aquilegensi metropoli te credideris profuturum, facte de te postulationi non dieras, infra octo dies postquam requisitus fueris, consentire. Alioquin, si altera iuuari nequiuerit  absque alterius lesione, tutius est iuuare neutram, quam alteram ledere, sicut nouimus te legisse. Ne autem Aquilegensis Ecclesia, pro te denuo postulando, ad sedem apostolicam rursum laborare cogatur, uenerabili fratri nostro . . . Salseburgensi  archiepiscopo, et episcopo Gurcensi  , dedimus in mandatis, ut si postulationi huiusmodi assensum tuum duxeris impendendum, ipsi auctoritate nostra suffulti a uinculo, quo tibi iuncta fuerat,  Ecclesiam Patauiensem absoluant, et tibi ab ea similiter absoluto licentiam tribuant ad Aquilegensem ecclesiam transeundi.

Datum Laterani, uIII Kalendas Iulii.

Scriptum est illis super hoc.



C. I. EPISCOPO FURCONIENSI  . Donationem casalis S. Gusanii [al. Eusanii], episcopo Furconiensi, a Rogerio, rege Sicilie, factam, auctoritate apostolica confirmat. Inseritur donationis instrumentum. Laterani, XuII Kal. Iulii.

Solet annuere, etc., usque impertiri. Eapropter, uenerabilis in Christo frater, tuis iustis precibus annuentes, donationem casalis Sancti Gusanii, ab  inclyte recordationis Rog. rege Sicilie, factam bone memorie Berardo, episcopo Furconiensi  , prout in eiusdem regis authentico continetur, auctoritate apostolica confirmamus, etc., usque communimus. Ad maiorem autem huius rei firmitatem habendam, authenticum regis predicti de uerbo ad uerbum huic nostre pagine duximus inserendum, cuius tenor talis existit: In nomine Domini Dei eterni, et Saluatoris nostri, Iesu Christi, Roger. diuina faciente clementia rex Sicilie, ducatus Apulie et principatus Capue. Residentibus nobis in palatio nostro Terracin [al. Tarentino], apud Salernum, cum carissimo filio nostro, Rog. duce Apulie, et comitibus et magnatibus, aliisque baronibus regni nostri, Berardus, uenerabilis Furconiensis  episcopus, ad nos ueniens, nostram admodum deprecatus est clementiam, quatenus in territorio sui episcopatus castellum fieri ei concederemus quod Collepaydonis uocatur. Nos autem, de more solito precibus eius annuentes, ei postulata concessimus. Insuper etiam, casale Sancti Gusanii, de quo altercatio inter predictum episcopum et Siniciensem coram nostra presentia facta fuit, et iudicio curie ad nostra regalia peruenit, eidem episcopo ex nostra solita largitate et pietate concessimus, credentes predictum episcopum fore inde fideliorem et obedientiorem regno nostro. Ad huius sane dationis  et concessionis nostre memoriam, et inuiolabile firmamentum, presens scriptum sigillo nostro insigniri, et per manum Roberti notarii nostri scribi fecimus.

Datum in ciuitate Salerni, per manum Roberti cancellarii, anno Incarnationis Dominice 1147, mense Nouembris, indictione XI, anno uero regni domini Rog. Dei gratia gloriosissimi regis Sicilie, ducatus Apulie, et principatus Capue XuII, feliciter. Amen, amen, amen. Nulli ergo, etc. Hanc paginam nostre confirmationis, etc. Si quis autem, etc.

Datum Laterani, XuII Kal. Iulii.



CI. . . . AuENIONENSI  . . . TRICASTRINENSI  , ET . . . CAuALLICENSI  EPISCOPIS. Ut sententiam interdicti aduersus prepositum et canonicos Sistaricenses, in causa, que inter ipsos et fratres Templi militie super oratorio quodam uertebatur, latam firmiter obseruari faciant. Laterani, XI Kal. Iulii


Cum olim inter dilectos filios, fratres militie. Templi, ex una parte, et . . . prepositum  et canonicos Sistaricenses, ex altera, super constructione oratorii, quod apud Sistaricensem ciuitatem construere proponebant, fuisset questio diutius agitata, tandem, utraque parte in nostra presentia constituta, et eorum rationibus plenius intellectis, de communi fratrum nostrorum consilio, taliter  duximus super ipso negotio statuendum, ut prepositus et capitulum Sistaricenses, si uellent, a Templariis infra duos menses sufficientem reciperen. cautionem, quod de oratorio illo damnum aut preiudicium nullatenus posset matrici ecclesie generari, et ita, secundum quod in eorum habetur priuilegiis, liberam facultatem haberent prefatum oratorium consummandi. Quod si forte predicti prepositus et canonici cautionem ipsam non ducerent admittendam, Templariis ipsis auctoritate dedimus apostolica potestatem, ultra locum illum in quo construere inceperant, ubicunque mallent, in  suo tamen solo, non obstante contradictione uel appellatione cuiuslibet, iuxta priuilegiorum suorum tenorem, oratorium fabricandi. uobis etiam, fratres Auenionensis et Tricastrensis, dedimus in mandatis, ut prefatos prepositum et canonicos moneretis attentius, et inducere curaretis, ut sibi et Sistaricensi Ecclesie a Templariis, ut dictum est, reciperent cautionem, et constructionem oratorii ultra locum illum, sicut superius est distinctum, de cetero nullatenus impedirent, eos, si forte contra hoc uenire presumerent, censura ecclesiastica compescentes. uos autem, sicut ex litterarum uestrarum tenore nobis innotuit, cum predicti prepositus et canonici a uobis per litteras uestras tertio fuissent commoniti diligenter, ne fratres ipsos oratorium in  solo suo edificare uolentes aliquatenus impedirent, ipsi, admonitiones uestras penitus contemnentes, litteras transmissas a uobis turpiter proiecerunt, et inceptum opus oratorii armata manu non sunt ueriti demoliri; propter quod in eos, tanquam in contumaces, interdicti sententias protulistis, quam ipsi obseruare minime uoluerunt. Ne igitur de sua rebellione ualeant impune letari, et qui nolunt per deuotionem, saltem per penam seueritatis ecclesiastice ad obedientiam reuocentur, si forte datum eis fuerit ut redeant ad cor suum, et uexatio dederit intellectum, fraternitati uestre per apostolica scripta mandamus et districte precipimus, quatenus, predictam interdicti sententiam facientes firmiter obseruari, prefatos prepositum et canonicos, ut de  damnis et iniuriis irrogatis fratribus domus militie Templi plenariam satisfactionem impendant, ab eorum super oratorio construendo, iuxta formam datam a nobis, molestatione deinceps omnino cessantes, per excommunicationis sententiam et priuationem beneficiorum suorum, sublato cuiuslibet occasionis et appellationis obstaculo, compellatis, et prescriptas sententias mandetis et faciatis, per Ecclesias uicinarum dieceseon, singulis Dominicis et festiuis diebus, pulsatis campanis et candelis accensis, publice nuntiari, donec, a suo resipiscentes errore, cum debita humilitate ad mandatum ecclesie reuertantur; nichilominus etiam complices et fautores eorum, ut predictis fratribus super hoc  debitam satisfactionem impendant, ab ipsorum fratrum infestatione penitus desistentes, per censuram ecclesiasticam, appellatione postposita, compellatis. Quod si non omnes . . . . . duo uestrum, etc.

Datum Laterani, XI Kalendas Iulii, anno septimo.



CII  . NOBILI uIRO, IOANNI ODDONIS, CONSOBRINO NOSTRO. Montorii, alteriusque castri, cui Caminaras nomen, de urbanorum iudicum consilio, dominium tribuit.  

Iustis petentium, etc., usque complere. Recepimus  sane consilium, quod sapientes urbis super tuo nobis negotio prebuerunt, ad maiorem illud cautelam presentibus litteris inserentes: In nomine Domini, Amen. Damus consilium uobis, domine Innocenti, Dei gratia summo et uniuersali pape, nos iudices, uidelicet, Henr. Transtiberim, Paulus Consalin. Oddo de Insula, Petrus Malpilii, Andreas Transtiberim, et Andreas Bulgaminum; datiui et aduocati, Nicolaus Tullii, Ioannes Bartholomei, Oddo Ioannis Tiniosi, Bartholomeus Petri Nicolai, Nicolaus Ioannis Bonifacii, quatenus inuestiatis Ioannem Oddonis, Romanum, de toto castro, quod dicitur Montorium, intus et deforis, cum omnibus possessionibus, pertinentiis et tenimentis ipsorum castrorum, et ipsum Ioannem dictorum castrorum,  possessionum et tenimentorum eorum uerum possessorem faciatis et constituatis, ipsumque in possessione iam dicta, uos, et successores uestri, qui pro tempore erunt, perpetuo defendatis et uiriliter defendere faciatis, quia liquet nobis quod, cum ad conquestionem dicti Ioannis Oddonis, Abaiamontem de Montorio, et O. filium eius, qui dicta castra, uidelicet Montorium et Caminatas [al. Caminaras], per uiolentiam destinare presumunt, pluries legitime citari feceritis, ut iamdicto Ioanni Oddonis super dictis castris, possessionibus, pertinentiis et tenimentis ipsorum coram uobis iustitiam exhiberent, eisdem predictis Abaiamonti, et O. eius filio, plenissimam securitatem in eundo, redeundo ac litigando prestantes, ipsi uero uenire et iuri parere  contempserunt, et semper contumaces exstiterunt et rebelles, propter quod ipsos Abaiamontem, et Oddonem, filium eius, excommunicastis, et excommunicationem publicari fecistis. Ipsi autem, in reprobum sensum dati, in predictis anathemate et excommunicatione per plures annos pertinaciter perdurarunt, et adhuc in eisdem perdurare non desinunt, et semper contumaces exstiterunt, et existunt adhuc, et cognoscimus hoc ita de iure et consuetudine fieri debere, et hanc chartam sigillo sancte Romane Ecclesie imprimi faciatis.

Datum coram domino Hug  . Dei gratia Sancti Eustachii diacono cardinale, anno uero pontificatus nostri  uII, indictione uII, mense Iunii die IX,  de communi uoluntate et mandato prelibatorum iudicum ac aduocatorum scriptum per manus Andree, datiui iudicis de Transtiberim. Nos igitur, iuxta prescripti tenorem consilii, te per dilectos filios, nobiles uiros, Od. de Palumbaria, et Rayner. Ioannis de Paulo, fecimus in corporalem possessionem predictarum rerum induci, et, ex secundo decreto, de ipsis uerum te constituimus possessorem. Nulli ergo . . . hanc paginam nostre constitutionis et inuestitionis infringere, etc. Si quis autem, etc.

Datum Laterani, uIII Kalendas Iulii.



CIII. NOBILI MULIERI . . .FILIAE QUONDAM IUDICIS GALLURENSIS. Ut super matrimonio contrahendo consiliis Turritani archiepiscopi acquiescat  . 


Gratum gerimus et acceptum, quod uestigiis quondam . . . patris tui, iudicis Gallurensis, inherens, in Ecclesie deuotione persistis, et iuxta prouidentiam et consilium eius disponere desideras actus tuos. Ille siquidem tam te quam terram suam sub apostolice sedis tutelam reliquit. Tu uero, in contrahendo matrimonio, nostro consilio te committis, propter quod ad honorem tuum tanto amplius aspiramus, quanto ex hoc maioris sumimus tue deuotionis indicium, et reuerentie certius argumentum.  Monemus igitur nobilitatem tuam et exhortamur in Domino, et per apostolica tibi scripta mandamus, quatenus, sicut de tua deuotione confidimus, et tu de gratia nostra speras, super hoc uenerabilis fratris nostri, Turritani archiepiscopi consiliis acquiescas.

Datum Laterani, uI Nonas Iulii.

In eumdem fere modum . . . matri puelle scriptum est usque mandamus, quatenus, super hoc beneplacitum et mandatum nostrum exspectans, eam non presumas cuiquam copulare, sed potius uenerabilem fratrem nostrum . . . Ciuitatensem episcopum, ad presentiam nostram mittas, cum quo disponamus plenius quod fuerit disponendum, et quod fuerit dispositum impleamus.



CIu. . . . GALARITANO ARCHIEPISCOPO De eodem argumento. 


Fraternitatem tuam nouimus non latere, qualiter . . . quondam Gallurensis iudex, in mortis articulo constitutus, tam terram quam filiam suam sub apostolice sedis tutela reliquit. Nos igitur, eidem puelle iuxta intentionem patris sui prouidere uolentes, eam uiro legitimo, per quem nulla in Sardinia suscitetur discordia, sed potius sopiatur, et qui nulli iudicum merito sit suspectus, ideoque iudicatum Gallurensem in pace melius ualeat gubernare, tradere proponimus in uxorem. Monemus igitur fraternitatem tuam et exhortamur in Domino, et per  apostolica scripta mandamus et districte precipimus, quatenus, cum tu detineas castra eius, ea nulli prius assignare presumas, quam puelle ipsi prouiderimus in maritum, sed super hoc uenerabilis fratris nostri . . . Turritani archiepiscopi, consiliis et monitis acquiescas; alioquin, satisfacturus de tanto contemptu, nostro te conspectui representes. Ut autem intentio nostra melius compleatur, interim uenerabilem fratrem nostrum . . . Ciuitatensem episcopum, ad presentiam nostram mittas, cum quo disponamus plenius quod fuerit disponendum, et quod fuerit dispositum impleamus.

Datum Laterani, ut supra.



Cu. EPISCOPIS, ET NOBILIBUS uIRIS, LIBERIS, IN GALLURENSI EXISTENTIBUS IUDICATU. De eodem argumento.


Uniuersitatem uestram nouimus non latere, etc., usque: in uxorem. Monemus igitur uniuersitatem uestram et exhortamur attentius, et per apostolica uobis scripta mandamus, quatenus super hoc mandatum nostrum et beneplacitum, etc., ut in ea que mittitur matri puelle.



CuI. NOBILI uIRO . . . IUDICI CALARITANO. De eodem argumento. 

Quod ad tollendum scandalum, quod in Sardinia  motum fuerat, et concordiam reformandam, nobilem uirum, G. marchionem, qui nobilem mulierem, H. filiam . . . quondam iudicis Gallurensis, ducere uolebat uxorem, a Iudicatu Gallurensi prouide remouisti, et . . . filium quondam iudicis Arborensis, ad preces et mandatum apostolicum liberasti, tanto habemus gratius et acceptius reputamus, quanto ex hoc maius sumimus tue deuotionis indicium, et sinceritatis expressius argumentum. Super eo quoque prudentiam tuam in Domino commendamus, quod nos per tuas litteras exorasti, ut predictam puellam, quam memoratus pater ipsius sub nostra tutela reliquit, non suspecte persone in coniugem traderemus, que nobis exhiberet debitum famulatum, et cuius occasione Sardinia denuo nequeat perturbari.  Quia igitur consilium tuum, quod salubre credimus, acceptamus, nobilitatem tuam monemus et exhortamur attentius, et per apostolica scripta mandamus, quatenus puellam ipsam non permittas cuiquam matrimonialiter copulari, cum nos in breui, dante Domino, in uiro idoneo ei prouidere uelimus, qui nec tibi, nec nobili uiro . . . iudici Turritano, merito sit suspectus. Taliter igitur super hoc mandatum apostolicum exsequaris, quod propter hoc ad honorem et profectum tuum specialiter intendere debeamus.

Datum Laterani, u Nonas Iulii.

In eumdem fere modum, iudici Turritano.



CuII  . . . . ARCHIEPISCOPO TURRITANO Cum Turritanus iudex et uxor eius quarto et quinto consanguinitatis gradu coniuncti essent, et graue alioqui scandalum ex diuortio immineret, presulis arbitrio causam committit. 


Per tuas nobis litteras intimasti, quod nobilis uir . . . Turritanus iudex, et . . . uxor ipsius, in quarto et quinto gradu consanguinitatis inuicem se attingunt, et tandiu coniugalem sibi exhibuerunt affectum, quod filium, cui iam terra iurauit, et duas filias susceperunt, quarum altera uiro nupsit. Cumque mulier ipsa mater sit nobilis uiri, Hug. de Basso, iudicis Arboree, si celebretur diuortium inter illos,  huiusmodi scandalum formidatur, quod et illis etiam creditur displicere, cum a tempore felicis recordationis A. pape, predecessoris nostri, manserint sic coniuncti. uerumtamen iudex hoc petit, ut uel cum uxore sua ei de permissione nostra liceat remanere, uel, celebrato diuortio, ad alias nuptias conuolare, quo facto, dimissurum se asserit concubinas, quas, quoniam a coniuge iamdudum abstinuit, secundum prauam terre consuetudinem detinet, et quas interim non posse dimittere se testatur. Cum igitur tu de iure non dubites, nos autem de scandalo dubitemus, negotium ipsum tue discretioni committimus, ut, auctoritate nostra fretus, id agas quod magis uideris expedire.

Datum Laterani, uI Nonas Iulii.



CuIII  . ARCHIEPISCOPIS, EPISCOPIS, ET ALIIS ECCLESIARUM PRAELATIS, PER SARDINIAM CONSTITUTIS. Ipsos archiepiscopo Turritano pro Romano pontifice laboranti ad uictum necessaria suppeditare iubet. 


Cum nemo suis cogatur stipendiis militare, miramur non modicum et mouemur, quod, quando uenerabilis frater noster . . . Turritanus archiepiscopus, pro negotiis nostris ad diuersas Sardinie partes accedit, necessaria ei cupiditate detestabili denegatis, licet exhibere uos debeatis tam ipsi quam aliis hospitales, presertim cum in quibusdam Sardinie partibus uictualia nequeant uenalia reperiri. Quia igitur id in apostolice sedis redundat dispendium et contemptum,  uniuersitati uestre per apostolica scripta mandamus atque precipimus, quatenus, cum idem archiepiscopus ad negotia nostra exiuerit procuranda, si ad uos forsitan declinarit, in moderatis expensis taliter prouideatis eidem, quod deuotionem uestram merito ualeat commendare; alioquin, noueritis nos eidem archiepiscopo mandauisse ut per suspensionis sententiam uos compellat, satisfacturos de tanto contemptu, idoneos nuntios ad sedem apostolicam destinare.

Datum Laterani, u Nonas Iulii.



CIX  . . . . PISANO ARCHIEPISCOPO  . Ut marchio Calaritanus iuret fidelitatem Romane Ecclesie, cum Sardinia sit iuris et proprietatis eiusdem ecclesie. 


[Quod insula Sardinie iuris, ac proprietatis apostolice sedis existat, et iudices eius Ecclesie Romane iuramentum fidelitatis debeant, et soleant exhibere, tua fraternitas non ignorat.] Unde, cum iura nostra defendere tenearis, non possumus non mirari, quod ne nobilis uir . . . marchio Calaritanus, nobis, et Ecclesie Romane iuraret, exacti et recepti  ab eo iuramenti occasione, diceris impedisse; licet ei iam secundo dederimus in mandatis ut, iuramento tibi exhibito non obstante, prestaret nobis fidelitatis debite iuramentum. Quia igitur iura nostra tibi usurpare, uel aliter turbare non debes, fraternitati tue per apostolica scripta mandamus, atque precipimus, quatenus eidem marchioni per litteras tuas mandes, ut iuramento, quod tibi exhibuit, non obstante, fidelitatem nobis et Ecclesie Romane, sicut mandauimus iam bis ipsi, iurare procuret, sollicite prouisurus, ne, si aliter egeris, dum fidelitatem ab ipso receptam ultra debitum tibi uolueris obseruari, iuramentum fidelitatis Ecclesie Romane prestitum male serues, sicque priuilegium merearis amittere, dum permissa tibi abusus  fueris potestate.

Datum, ut supra.



CX  . . . . ARCHIEPISCOPO TURRITANO. Quod non deferre debeat archiepiscopo Pisano, nisi fuerit in prouincia Turritana, licet habeat priuilegia a sede apostolica legationis et primatie in Sardinia. 

Licet uenerabilem fratrem nostrum . . . Pisanum archiepiscopum, et eius Ecclesiam non uelimus super collato sibi a predecessoribus nostris priuilegio legationis, et primatie, quod nos postmodum confirmauimus, molestare; pati tamen nec uolumus,  nec debemus, ut beneficio sedis apostolice abutatur, et in grauamen subditorum assumat, quod ei ad illorum prouisionem, et commodum est indultum. Cum igitur certis temporibus auctoritate nostra legationis officium in Sardinia ualeat exercere, fraternitati tue per apostolica scripta mandamus, quatenus cum terram ipsam, iuxta tenorem priuilegii ecclesie Pisane concessi, datis temporibus, uisitarit, quandiu in eadem prouincia fuerit, ei tanquam legato apostolice sedis intendas, absenti autem, uel alio tempore uenienti, non teneberis auctoritate legationis aliquatenus respondere. Auctoritate uero primatie, non plus potest in prouincia Turritana, quam primatibus uniuersis concedunt canonice sanctiones.

 Datum, ut supra.



CXI  . EXEMPTARUM ECCLESIARUM PRAELATIS IN SARDINIA CONSTITUTIS. Increpat quod seculare tribunal adeant 

Cum diligentibus Deum omnia cooperentur in bonum, ex eo quod Deum non diligatis coniicimus, quod bona uobis cooperantur in malum, et libertas in pessimam degenerat seruitutem. Accepimus etenim,  quod, exemptionis occasione, qua sedes apostolica uos donauit, in libertatem, que uera seruitus est, uos et ecclesias uestras nitimini uendicare, dum ecclesiasticum forum contemnitis, et super causis ecclesiasticis etiam contenditis coram iudice seculari, nec aliis quam terrenis iudicibus uos asseritis subiacere. [Quia uero in preiudicium Ecclesie libertatis insolentia hec redundat, uniuersitati uestre per apostolica scripta mandamus, atque precipimus, quatenus cum inter uos aliquid habueritis questionis, ad seculare forum contra sanctiones canonicas uos inuicem non trahatis, nec coram terre iudicibus uel officialibus eorumdem, presertim super causis ecclesiasticis, contendatis, sed per nos, uel legatum nostrum, cum in Sardinia fuerit, aut  arbitros electos a patribus, uestram prosequamini aduersus personas ecclesiasticas rationem. Alioquin, quia priuilegium meretur amittere, qui permissa sibi abutitur potestate, quoniam uti libertate nescitis, redigemus uos in perpetuam seruitutem.]

Datum, ut supra.



CXII  . . . . . .TURRITANO ARCHIEPISCOPO. Facultatem tribuit ei perditos et dissolutos clericos corrigendi. 

Si ab agro Dominico, cuius culture te Dominus deputauit, spinas et tribulos eradicare desideras, ut semen, quod est uerbum Dei, in spineta non cadat, sed tanto fructificet amplius, quanto terra, in  quam cecidit, profundius purgata fuerit, et magis diligenter exculta, laudabiliter officium tuum imples, illudque notasse non superficie tenus, sed medullitus te ostendis, quod ait Dominus ad prophetam: Ecce constitui te super gentes et regna, ut euellas et destruas, et disperdas, et edifices, et plantes . Gaudemus ergo quod, perditis male malis, uineam tuam aliis agricolis uis locare, amotisque ab ecclesia Turritana . . . . . archipresbytero et canonicis, qui nil canonicum sapiunt, sed desipiunt potius, et mundanis illecebris se inuoluunt, plantare in ea palmites canonice religionis intendis. Quia ergo rectis dispositionibus nichil more debet, uel difficultatis afferri, fraternitati tue presentium auctoritate concedimus,  ut, si absque scandalo fieri poterit, in eadem ecclesia, sublato appellationis obstaculo, iuxta pium tue mentis propositum, canonicos instituas regulares, archipresbytero, et canonicis memoratis alibi congrue prouisurus, nisi forsan eorum aliqui uelint in eadem ecclesia induere religionis amictum, et in ea de cetero regulariter conuersari. Quod si ex hoc scandalum sequeretur, ad correctionem archipresbyteri et canonicorum ipsorum sicut ad te noscitur pertinere, diligenter ac prudenter intendas, eos qui correctioni tue se duxerint opponendos, monitione  premissa, per censuram ecclesiasticam, appellatione remota, compescens.

Datum, ut supra.



CXIII  . NOBILI uIRO . . . . . IUDICI TURRITANO. Ne se intromittat in litibus clericorum et ecclesiasticam libertatem impediat. 

Cum lex inhibeat naturalis ne aliis facias quod fieri non uis tibi, debes studiosius precauere, ne in diuinam attentes iniuriam, quod in offensam hominis facere prohiberis. Sane, pondus et pondus, mensura et mensura utrumque  sit abominabile apud Deum, sollicita debes meditatione pensare, ne aliter metiaris Domino, quam tibi homines uis  metiari  , et in ministros eius eam tibi iurisdictionem usurpes, quam in ministros tuos non patereris alios uindicare. Licet enim aliqui clericorum clericalem non sapiant honestatem, sed militie clericalis insignia infami turpis uite titulo dehonestent, eorum tamen infamia diuine ipsos auctoritate non subtrahit, quominus ecclesiastico subsint iudicio, quod est eius; et, sicut seruus stat suo domino, sic et cadat, sicut in familiaribus et seruis tuis familiare tibi iugiter demonstrat exemplum, ut magnis minima comparemus. Si enim deliquerit seruus tuus, et merito super commisso crimine fuerit infamatus, namque ideo iurisdictio tua deuoluetur ad alium, ut qui subditus tuus fuerat ante culpam, in seruitutem alterius transeat post delictum, et excessum non  ualeas uindicare, nec animaduertere in eumdem, quantumcunque grauiter te offendat? Dolemus autem quod, hoc minus quam deceret attendens, tanquam in parem tibi Dominum reputares clericos in sortem uocatos ipsius, et qui sunt hereditas Domini, et Dominus hereditas eorumdem, non solummodo ipse iudicas, sed a tuis facis subditis iudicari, et in eam ipsos redigis seruitutem, ut ad laicale mandatum cogantur in causis ciuilibus coram seculari iudice testimonium perhibere. Cumque candentis ferri et aque frigide ac similia iudicia lex canonica non admittat, benedicere ac interesse talibus compelluntur miseri sacerdotes, et si compellentibus parere noluerint, a curatoribus, in quorum  habitant iurisdictione, pena pecuniaria percelluntur. Preterea, quamuis Ecclesie secundum terre consuetudinem habeant seruos suos, in eos tamen non possunt iurisdictionem debitam exercere, cum tam in causis ciuilibus quam aliis subire seculare iudicium compellantur. Insuper, quod est peius, non solum simplices sacerdotes iudicas, sed maiores, et in christos Domini, et per eos in Christum Dominum, iurisdictionem tibi niteris uindicare. Utinam, fili carissime, diligenter attenderes, quam horribile sit in manus Dei uiuentis incidere, thesaurizare  iram in die ire, ac indignationem in te Altissimi prouocare! Utinam diligenti meditatione pensares quod nil prodest homini, si uniuersum mundum lucretur, et patiatur sue anime detrimentum, nec potest homo dignam commutationem pro anima sua dare! Utinam memoreris nouissima tua, iuxta sententiam sapientis, ut cum intelligeres quod nulla est redemptio in inferno, nunc, dum tempus habes, operareris bonum ad omnes, et presertim ecclesias et uiros ecclesiasticos honorares, et foueres in propria libertate, cauens sollicite, ne si Ecclesiam despexeris in presenti, frustra requiras eius suffragium in futuro, nec ualeas obtinere ut aliquis simplicium sacerdotum intingat extremum digiti sui in aqua, et refrigeret linguam tuam, si nunc illos superbe  contemnas in quibus Dominus honorari se asserit et contemnit, et quibus in Euangelio ipse dicit: Qui uos tangit me tangit, et qui tangit uos tangit pupillam oculi mei! Monemus igitur nobilitatem tuam et exhortamur in Domino, et in remissionem iniungimus peccatorum, quatenus, cum omne datum optimum, et omne donum perfectum a Patre luminum sit desursum, contra eum qui terrenum tibi contulit potentatum non extendas improuidas manus tuas, nec in ministros et seruos ipsius indebitam tibi iurisdictionem usurpes, ne spolieris propriis, dum inhiaueris alienis; sciens quod priuilegium meretur amittere, qui permissa sibi abutitur potestate. Sic igitur presumptionis et abusionis huiusmodi uitium de terra tua studeas exstirpare, sicque uiros ecclesiasticos  et ecclesias in sua libertate conserues, ecclesiastico iudicio relinquens eosdem, ut cum Dei ministros honoraris in terris, honorari ab eo merearis in celis, illudque non cum reprobis, sed cum iustis audire: Quod uni ex minimis meis fecisti, mihi fecisti . Nos autem uenerabilibus fratribus nostris . . . . . Turritano, et . . . . Calaritano, et . . . . . Arborensi archiepiscopis, et eorum suffraganeis precipiendo mandauimus, ut tam te quam alios Sardinie iudices, qui clericos in seculari foro contra sanctiones canonicas cegerint litigare, uel in aliis temere uiolauerint priuilegium clericorum, nisi ad commonitionem eorum destiteris a predictis, excommunicationis sententia feriant, et excommunicatos  faciant publice nuntiari.

Datum, ut supra.



CXIu  . . . . . HILDESEMENSI  EPISCOPO, ET PRAEPOSITO MAGDEBURGENSI. De absolutione electi Mersenburgensis. 

Ex litteris . . . . electi Mersenburgensis  accepimus quod uenerabilis frater noster G.  , Prenestinus episcopus, apostolice sedis legatus, in eum,  cum eius non posset obedire mandatis, post appellationem ad nos interpositam, excommunicationis sententiam promulgauit; unde idem electus humiliter postulauit a nobis, ut misericorditer ei, cum mandatis nostris paratus sit in omnibus obedire, faceremus absolutionis beneficium exhiberi. Quocirca discretioni uestre, de qua plene confidimus, per apostolica scripta mandamus, quatenus ab ipso electo iuratoria cautione recepta, quod nostris mandatis obediat absolute, absolutionis ei beneficium impendatis, iuramenti tenorem eiusdem in litteris redigi facientes, in quibus idem confiteatur electus, se huiusmodi iuramentum in nostris manibus prestitisse, ac litteras ipsas eius sigillo signatas nobis mittere non tardetis. uerum, si Magdeburgensis  archiepiscopus  infra duos menses post receptionem presentium non redierit ad Ecclesie unitatem, ut absolutionis beneficium mereatur, extunc, tu, frater episcope, associaris tibi duobus episcopis, eidem electo, postquam a te fuerit ordinatus in presbyterum, iuxta canonicas sanctiones, auctoritate nostra suffultus, sublato appellationis obstaculo, munus consecrationis impendas, et consecrato districtius inhibere procures, ne ipsi archiepiscopo, dum contumax nobis et rebellis exstiterit, obedientiam exhibeat uel honorem.

Datum Laterani, Kalendis Iulii.



CXu  . I. FURGONENSI EPISCOPO, EIUSDEM SUCCESSORIBUS CANONICE SUBSTITUENDIS IN PERPETUUM. Recipit eum sub protectione, et enumerantur bona ad ipsius Ecclesiam spectantia. .


In eminenti apostolice sedis specula diuina disponente clementia constituti, fratres et cepiscopos nostros ampliori debemus caritate diligere, et ecclesias eorum gubernationi commissas apostolica patrocinio communire. Eapropter, etc., usque et ad exemplar felicis recordationis Alexandri pape, predecessoris nostri ecclesiam Furconensem, cui, auctore Deo, preesse dignosceris, sub beati Petri et nostra protectione suscipimus, etc., usque communimus; statuentes, ut quascunque possessiones, quecunque bona eadem ecclesia, etc., usque uocabulis exprimenda:  ecclesiam maiorem Sancti Martini cum uilla que uocatur ciuitas, cuius medietas est eiusdem ecclesie, cum hominibus et possessionibus suis; ecclesiam Sancti Eusanii cum capella, et hominibus, et tenimentis suis; castrum Collepaydonis, cum ecclesia et tenimentis suis; Podium, cum ecclesiis et tenimentis suis; ecclesiam Sancte Iuste, cum capella, et hominibus suis, et tenimentis; ecclesiam Sancti Iustini, cum hominibus et tenimentis suis; ecclesiam Sancte Marie de Paganica, cum capellis,  hominibus, et tenimentis suis; ecclesiam Sancte Euphemie, cum pertinentiis suis; ecclesiam Sancte Marie de Guasto, cum hominibus et tenimentis suis; ecclesiam Sancti Petri de Guasto, cum hominibus et tenimentis suis; ecclesiam Sancti Nicolai de Sagetica, cum possessionibus suis; ecclesiam Sancte Marie de Picentia, cum possessionibus suis; ecclesiam Sancti Martini de Picentia, cum hominibus et tenimentis suis; ecclesiam Sancti Angeli de Besegne, cum hominibus et tenimentis suis; ecclesiam Sancti Petri de Limignan, cum hominibus et tenimentis; suis; ecclesiam Sancti Nuntii, cum hominibus et tenimentiis suis; ecclesiam Sancte Lucie, cum capella, hominibus et tenimentis suis; ecclesiam Sancti Martini de Oruella, cum capellis hominibus et tenimentis  suis; ecclesiam Sancte Scholastice, cum tenimentis suis; ecclesiam Sancte Marie de Unda, cum tenimentis suis; ecclesiam Sancti Candidi, cum capellis, et hominibus, et tenimentis suis; eccle-Sancte Marie in Planula, cum hominibus et tenimentis suis; ecclesiam Sancte Marie de Banne, cum hominibus et tenimentis suis; ecclesiam Sancti Martini, cum hominibus et tenimentis suis; ecclesiam Sancti Laurentii de Saxa, cum hominibus et tenimentis suis; ecclesiam Sancte Marie de Barano, cum hominibus et tenimentis suis; ecclesiam Sancti Felicis de Monte, cum tenimentis suis; ecclesiam Sancti Thome de Troila, cum tenimentis suis; ecclesiam Sancti Stephani de Roccha, cum capellis, et hominibus, et tenimentis suis. Preterea, subscripta  capella diecesana tibi lege subiecta  , sicut ea rationabiliter possides, tibi nichilominus confirmamus; Bagnum, scilicet, cum uillis, ecclesiis, et pertinentiis suis; Castellian. Bagagnium et Paganicam, cum ecclesiis, uillis et pertinentiis suis; Telettum, cum ecclesiis et pertinentiis suis; Interueram, cum ecclesiis, uillis et pertinentiis suis; Carmardam, cum ecclesiis et pertinentiis suis; Podium et uillam de Picentia, cum ecclesiis et pertinentiis suis; Guastum, cum ecclesiis, uillis et pertinentiis suis; Collebrengun., cum ecclesiis et pertinentiis suis; Ragnum, cum ecclesiis et pertinentiis suis; Pescumauire, cum ecclesiis et pertinentiis suis; Sinicium, cum Sancto Demetrio, et Sancto  Ioanne et Sancto Martino, et Sancto Mauro, cum pertinentiis suis; Stisiam, cum ecclesiis et pertinentiis suis; Bamili, cum ecclesiis et pertinentiis suis; Roccam de Celici, cum ecclesiis et pertinentiis suis; Roccam Atonescam, cum ecclesiis et pertinentiis suis; Pere et Fossam, cum ecclesiis et pertinentiis suis; uillam de Unda, cum ecclesiis et pertinentiis suis; Turrim cum ecclesiis, uillis et suis pertinentiis; Gegnarum, cum ecclesiis, uillis et suis pertinentiis; Rodium, cum ecclesiis, uillis et pertinentiis suis; Pile, cum ecclesiis, uillis et pertinentiis  suis; Saxam, cum ecclesiis, uillis et suis pertinentiis; Podium Sancte Marie, cum ecclesiis, uillis et pertinentiis suis; Luculum, cum ecclesiis, uillis et aliis pertinentiis suis; Colementum, cum ecclesiis, uillis et pertinentiis suis; Tornamparte, cum ecclesiis, uillis et pertinentiis suis; ciuitatem Forule, cum duabus ecclesiis et pertinentiis suis; Roccam Sancti Stephani, cum uillis suis; Castellion de Ballo, cum ecclesiis et pertinentiis suis; ecclesiam Sancti Ioannis de Colementis, cum capellis, et hominibus, et tenimentis suis; ecclesiam Sancti Angeli de Tupesclu, cum capellis, et hominibus, et tenimentis suis. Statuimus preterea, ut nullus clericus, cuiuscunque ordinis, etc., usque irritum habeatur. Prohibemus autem, ne prepositi uel, etc., usque reuocetur. Ad  hoc, presenti decreto inhibemus, ne aliquis in diecesi tua ecclesiam uel oratorium aliquod, sine tuo uel successorum tuorum assensu, construere de nouo presumat, saluis tamen priuilegiis pontificum Romanorum. Libertates preterea et immunitates, a predecessoribus nostris, etc., usque communimus, Decernimus ergo . . . salua in omnibus apostolice sedis auctoritate. Si qua igitur, etc. Cunctis autem, etc.

Datum Laterani, per manum Ioannis sancte Romane Ecclesie subdiaconi et notarii, Kalendas Iulii, indictione uII, Incarnationis Dominice anno 1204, pontificatus uero domini Innocentii pape III anno septimo.

Eidemque diplomati he subscriptiones adiecte:

 Ego, Innocentius, catholice Ecclesie episcopus. Ego, Octauianus, Ostien. et uelletren. episcopus. E. Petrus, Portuen. et Sancte Rufine episcopus. E. Ioannes, Albanen. episcopus. Eg. Petrus, tituli Sancte Cecilie presbyter cardinalis. E. Guido, presbyter cardinalis Sancte Marie Transtiberim et Calixti. E. Hugo, presbyter cardinalis Sancti Martini et Equitii. E. Ioannes, tituli Sancti Stephani in Gelio monte presbyter cardinalis. E. Ioannes, tituli Sancte Prisee presbyter cardinalis. E. Cencius, sanctorum Ioannis et Pauli presbyter cardinalis, et Pammachii. E. Benedictus, Sancte Susanne presbyter cardinalis. E. Gratianus sanctorum Cosme et Damiani diaconus cardinalis. E. Gregorius, Sancti  Georgii Ad uelum aureum diaconus cardinalis. E. Ugo, Sancti Eustachii diaconus cardinalis. E. Ioannes. in Cosmedin. cardinalis.



CXuI  . CAPITULO REMENSI. Obiicit multa super electione archiepiscopi, et G. cardinalem, episcopum Prenestinum, modo ipse consenserit, ipse in archiepiscopum prouidit. .

Licet nec reprehensibile sit nec nouum, quod in electionibus prelatorum uota eligentium uariantur,  per huiusmodi tamen schismata, que interdum potius ex impetuosa leuitate quam bono zelo procedunt, ecclesie solent incurrere detrimentum, sicut ecclesie uestre accidisse conspicimus et dolemus. Sane, cum bone memorie W. archiepiscopus uester, uniuerse carnis debitum exsoluisset, quia non potuistis in unum omnes pariter conuenire? sed, contradicentibus quibusdam ex uobis, quidam uenerabilem fratrem nostrum . . . Beluacensem episcopum, per impetuosam presumptionem, ex indiscreto zelo, post appellationem ad nos interpositam, in archiepiscopum nominarunt, laborauit Remensis ecclesia, et expensis se grauibus onerauit.

Nos autem, partibus in nostra presentia constitutis, et inquisita plenius et cognita ueritate, postulationem  factam de episcopo Beluacensi, exigente iustitia, repellentes, de gratia uobis electionem liberam duximus concedendam, per apostolica uobis scripta mandantes, ut, infra mensem post susceptionem litterarum nostrarum conuenientes in unum, inuocata Spiritus sancti gratia, canonice uobis eligeretis personam idoneam in pastorem, et faceretis quam citius posset fieri opportune, in pontificem consecrari. Adiecimus etiam, ut in examine districti iudicii a uobis requireret Dominus, nisi humano fauore ac mundano timore postpositis, personam in spiritualibus et temporalibus, secundum conscientiam uestram, idoneam uobis preficere curaretis. uenerabili fratri nostro quoque. . . . . Autissiodorensi  episcopo, et dilectis filiis. . . . .  abbati de Persenia  , et magistro R. de Corzon  , canonico Nouiomensi, dedimus in mandatis ut, si negligeretis forsitan mandatum apostolicum adimplere, ipsi, auctoritate nostra suffulti, contradictione qualibet et appellatione cessante, Deum habentes pre oculis, personam, que tanto congrueret oneri et honori, uobis in pontificem assignarent, et eum facerent per suffraganeos Remensis ecclesie consecrari. uos autem, receptis litteris nostris, loco conuenientes eodem, sed animo discordantes, utpote qui nondum ab oculis cordis uestri prioris rancoris nebulam terseratis, personas uobis uarias nominastis, quibusdam ex uobis. . . . Prepositum  , quibusdam maiorem archidiaconum   eligentibus in pastorem. Quia igitur, predictorum exsecutorum audientiam et presentiam euitantes, maluistis ad sedem apostolicam laborare, discordantium partium concordia nostrum iudicium eligente, dilecto filio, I.  . . . . de Porta carceris,  procuratori partis illius que prepositum duxerat eligendum, et sociis eius, et O. procuratori partis aduerse, et collegis ipsius audientiam concedentes, propositiones partium et confessiones audiuimus, recepimus testes, et publicantes depositiones eorum, examinauimus omnia diligenter. Fuit ergo propositum coram nobis, quod pars illa, que prepositum nominarat, non solum aduersa parte contempta, sed neglectis etiam quibusdam ex illis, qui cum eis postmodum in electione prepositi concordarunt, in domo Hug. de Sparnaco, concanonici sui, seorsum habuerant super electione tractatum; communiter statuentes, quod, si non possent in personam eamdem omnes pariter conuenire, illum, ex compromisso, reciperent in pastorem, quem  decanus  et predictus  I. de Porta carceris, et Geruasius, prepositi nepos, in quos compromiserunt communiter, sub hac forma, eis in archiepiscopum nominarent. Adiectum est etiam, quod cum. . . . . uicedomimus, predictum archidiaconum elegisset, appellans ne quis in preiudicium electionis ipsius aliquid attentaret, decanus, uelut in furorem conuersus, nullo prorsus consilio de preposito in capitulo habito, nec communi deliberatione premissa, subito prepositum capiens, et nos  istum, inquit sociis, capiamus  ; sicque capientes eum, quidam alii dum decano intronizauerunt eumdem, et laudes solitas decantarunt. Siue igitur ex deliberatione in domo Hug. extra capitulum habita, siue  repente in capitulo nulla  deliberatione premissa, decanus prepositum nominauit, patet eum preter formam electionis canonice nominatum. Obiectum est insuper, quod prepositus erat super Simonie uitio infamatus, quod abusus fuerat sigillo capituli, quod tanquam herniosus  rupture uitio laborabat, et quod medio digito sinistre manus fuerat mutilatus, licet testes super hoc uaria retulissent, deponentibus quibusdam eorum, quod tantum extrema uncia digiti carebat eiusdem, et addentibus aliis quod secundam integram non habebat. Canonibus igitur reuolutis, inuenti sunt diuersi super hoc articulo non aduersi. Nam, etsi aliqui habeant, quod quidam corpore uitiati, et hi specialiter qui casu partem digiti  amiserunt, ad clericatus officium admittantur, aliqui tamen habent, quod qui membrorum sunt damna perpessi, sunt a sacris ordinibus prohibendi; qui super hoc sibi nullatenus aduersantur, cum multi ad minores possint ordines promoueri, qui  ad superiores cum effectu non debent aliquatenus aspirare. Nam maior sufficientia in his requiritur qui ad sacros sunt ordines promouendi, quam in his qui sunt in minoribus ordinibus constituti, sicut et maior in presbytero, quam diacono, episcopo quam presbytero, archiepiscopo quam episcopo, primate quam archiepiscopo, et maior his omnibus est in summo pontifice perfectio requirenda. Quatuor igitur opposita sunt in factum, et quatuor in personam. In factum, illicita compromissio, contemptus fratrum, canonica prouocatio, et impetuosus processus; in personam, infamia Simonie, abusus sigilli, rupture uitium, et digiti mutilatio. Licet autem contra personam archidiaconi nichil ostensum fuerit uel obiectum, imo multipliciter a multis fuerit  commendata, contra factum tamen electionis ipsius fuit propositum ex aduerso, quod, cum decanus ad sedem apostolicam appellasset, ne quis sine communi uel maioris et sanioris partis assensu ad electionem procederet celebrandam, uicedominus, et sequaces ipsius, pauciores numero, cum uix tertia pars capituli sequeretur eumdem, et dignitate minores, cum nulla personarum Remensis ecclesie uicedomino consentiret, et inferiores ordine, cum nullus presbyterorum faueret eidem, eumdem archidiaconum nominarat, et quod ad hoc zelo processerat indiscreto, cum pars altera tam Remensem quam Carnotensem  decanum, Ecclesie Remensis canonicum, qui quondam in priori negotio eidem archidiacono fauerat, eligendum, et quamplures  uiros prouidos et honestos postulandos a nobis duxerint nominandos, quorum nullum pars ipsius archidiaconi uoluit acceptare, utpote que non ad utilitatem Ecclesie, sed promotionem illius potius intendebat. Preterea, ex utriusque confessione patebat, quod archidiaconus ipse in subdiaconatus erat ordine constitutus; canon autem subdiaconos, quia et ipsi ministrant altaribus, exigente opportunitate, concedit, si spectate religionis et scientie fuerint, non tamen sine Romani pontificis uel metropolitani scientia, in episcopos eligendos; unde, cum Remensis ecclesia metropolitanum non habeat alium, quam Romanum pontificem, nec nos conscii essemus electionis ipsius, constabat eam  contra formam canonicam attentatam. Cumque super his et aliis coram nobis fuisset uarie disceptatum, nos attestationibus, confessionibus et allegationibus diligenter auditis et plenarie intellectis, de communi fratrum nostrorum consilio, exigente iustitia, electionem utramque curauimus reprobare. uerum,  quoniam officii nostri debitum, et Remensis ecclesie commodum requirebat ut ei prouideremus personam idoneam in pastorem, ne, si denuo restitueremus uobis licentiam eligendi, denuo apostolice sedis beneficio abutentes, Remensem scinderetis ecclesiam, et, labores nouos ueteribus laboribus cumulantes, afflictionem adderetis afflicte, ad uenerabilem fratrem nostrum, G.  . Prenestin. episcopum, apostolice sedis legatum, uirum prouidum et honestum, oriundum de regno Francorum, qui fuerat in Cisterciensi ordine primus abbas, et, sue religionis exigentibus meritis, a nobis assumptus fuerat in episcopum Prenestinum, uirum utique coram Deo et hominibus potentem in opere ac sermone, oculos nostre considerationis extendimus,  et uobis et eidem ecclesie prouidimus in rectorem, dum tamen eius super hoc accedat assensus, quem inuitum cogere nolumus, sed consentientem assumi. Monemus igitur uniuersitatem uestram et exhortamur in Domino, et per apostolica uobis scripta mandamus et districte precipimus, quatenus, si episcopus ipse dispositioni nostre consenserit, ipsum sicut pastorem et episcopum animarum uestrarum recipiatis humiliter et honorifice pertractetis, debitam ei obedientiam et reuerentiam impendentes; scituri, nos uenerabilibus fratri nostro. . . Senonensi  archiepiscopo, et dilectis filiis. . . . . Clareuallensi  , et . . . Sancti uictoris  Parisiensis abbatibus, dedisse firmiter in mandatis, ut, si qui, quod non credimus, facto nostro se  duxerint opponendos, eos per districtionem ecclesiasticam, sublato appellationis impedimento, compescant; eisdemque mandauimus, ut, si forsan idem episcopus non pateretur ad Remensem ecclesiam se transferri, omni gratia et timore postpositis, personam idoneam, et honori tanto et oneri congruentem, solum Deum habentes pre oculis, auctoritate nostra suffulti, uobis, appellatione postposita, preficiant in pastorem, contradictores modo simili compescentes.

Datum Laterani, secundo Nonas Iulii, pontificatus nostri anno septimo.



CXuII. N. . . . .  . Causam inter G.  de Cros archidiaconum Claromontensem ex una, et capitulum Claromontense, Parentiumque, pape subdiaconum, ab altera parte, super ecclesie Claromontensis decanatum, uertentem ipsi committit  . 


ueniens ad apostolicam sedem dilectus filius, G.  de Cros, archidiaconus Claromontensis, nobis humiliter supplicauit, ut sententiam per uenerabilem fratrem nostrum . . . . Lemouicensem episcopum  , super decanatu Claromontensis ecclesie, pro eo rationabiliter latam, que iam in parte fuerat exsecutioni mandata, faceremus in totum exsecutioni mandari. Cum autem dilecti filii . . . . abbas  , et G. Dalmas, canonicus Claromontensis, procuratores dilectorum filiorum, capituli Claromontensis, in nostra essent presentia constituti, nobis proponere curauerunt, quod sententia illa contra iustitiam, et post appellationem ad nos legitime interpositam, fuerat promulgata; et ideo idem archidiaconus in petitione sua non erat aliquatenus audiendus. Idem uero archidiaconus proposuit ex aduerso, quod  dicti . . . . abbas et canonicus, tanquam procuratores recipi non debebant, cum tam ipsi quam illi pro quibus uenerant, excommunicationis essent uinculo innodati, quia predictus episcopus omnes illos excommunicationis uinculo innodarat, qui sententie per eum pro memorato archidiacono late se ducerent opponendos, et, cum super hoc fuisset aliquandiu litigatum, tandem ad cautelam procuratores absolui fecimus antedictos. Postmodum uero, cum idem abbas, et canonicus uellent agere contra illum, ipse archidiaconus nec sic eos, ut procuratores admittere uoluit, pro eo quod illorum se procuratores gerebant, qui adhuc erant excommunicationis uinculo innodati, et ideo pro eis in iure non poterant experiri. Cumque idem archidiaconus ipsos  tanquam procuratores nollet admittere, uel dictis eorum aliquatenus respondere, dilectus filius Parentius  , subdiaconus noster, basilice principis apostolorum canonicus, se ipsi opposuit ex aduerso; asserens canonice se fuisse in decanum ecclesie Claromontensis electum, propter quod dictus archidiaconus in sua petitione non erat aliquatenus audiendus, quia decanatus ipse non ad illum, sed ad se potius pertinebat. Ad quod memoratus archidiaconus replicabat, quod donec sententia lata pro ipso plenarie foret exsecutioni mandata, predictus P. ad impediendam exsecutionem sententie non debebat audiri. Ad hoc dictus P. respondebat, sententiam pro ipso archidiacono a  supradicto episcopo latam nullum sibi preiudicium generare, cum res inter alios acta non preiudicet  aliis, sed legitimas sanctiones  . Cumque super his aliquandiu disceptassent interlocuti fuimus, ut dictus P. si posset incontinenti suam intentionem fundaret, qui demum ad suam intentionem fundandam testes et instrumenta produxit; super quibus cum utrinque fuisset aliquandiu disputatum, nos interloquendo pronuntiauimus, quoniam per ea que fuerant ostensa constabat, quod sui intererat ut idem Parentius se opponeret archidiacono memorato. Lite igitur inter eos, tam super electione, quam super sententia, legitime contestata, quesitum fuit ab ipso archidiacono coram nobis, utrum attestationes prius exhibitas in articulo supradicto in hoc iudicio uellet admittere; qui, prehabita deliberatione respondit, quod uellet, dummodo posset,  obiicere tam in personas testium quam in dicta. Quo audito, pars aduersa respondit, quod attestationibus illis in hoc iudicio uti nolebat, cum non super principali negotio, sed super articulo incidenti fuissent, lite non contestata, recepte; unde, super toto negotio, uel illos, uel alios uolebat producere testes. Pars autem respondit aduersa, quod cum testes illi tam super sententia quam super electione dixissent, et eorum attestationes fuissent in iudicio publicate, non licebat eidem, postquam testificata didicerat, super eisdem articulis alios producere testes, presertim, cum in hoc ipso iudicio pars eadem attestationibus illis usa fuisset. Nos igitur, auditis que fuerunt hinc inde proposita, iustitia pronuntiauimus exigente, quod testes essent  recipiendi super toto negotio, quos utraque pars duceret producendos. Quocirca, discretioni uestre, per apostolica scripta mandamus, quatenus, receptis testibus, et instrumentis inspectis, et confessionibus et allegationibus diligenter auditis, causam ipsam, tam super principali, quam super incidenti, sublato cuiuslibet contradictionis et appellationis obstaculo, fine canonico terminetis, facientes quod decreueritis firmiter obseruari. Quia uero que in capitulo aguntur non facile possunt, nisi per canonicos ipsos probari, uolumus et mandamus, ut ad cautelam absoluatis eosdem, ut uocati ad testimonium libere ualeant pro utralibet parte testari. Testes, etc. Nullis litteris, etc.

 Datum Laterani, Iu Idus Iulii, anno septimo  .



CXuIII. N . . . .  . Ut priorem et monachos Dunelmenses ad exhibendam episcopo debitam obedientiam inducant. 


Conquerente uenerabili fratre nostro . . . episcopo Dunelmensi  , ad nostram noueritis audientiam peruenisse, quod . . . prior  et monachi Dunelmenses ei consuetam obedientiam, et debitam reuerentiam subtrahunt, et iura ipsius, ac libertates antiquas, et laudabiles consuetudines et hactenus obseruatas temere perturbantes, et attentantes plurima contra inhibitionem nostram factam eisdem, ipsi super his, et multis aliis iniuriosi et graues existunt. Nos igitur, fratribus, et episcopis nostris  in sua uolentes ratione adesse, qui sumus omnibus in iustitia debitores, discretioni uestre per apostolica scripta mandamus, quatenus dictos priorem et monachos, ut eidem episcopo reuerentiam, et obedientiam debitam, et consuetam exhibeant humiliter et deuote, et de damnis, et iniuriis irrogatis satisfaciant competenter, monitione premissa, per censuram ecclesiasticam, appellatione postposita, compellatis; reducentes in statum pristinum quidquid contra iura ipsius episcopi, libertates solitas, et laudabiles consuetudines, et hactenus obseruatas, ac inhibitionem nostram ab eisdem temere noueritis attentatum. Nullis litteris, etc. Quod si non omnes, etc. Duo uestrum, etc.

Datum Laterani, XIu Kalendas Iulii.



CXIX. ASSALITO CANONICO . . . Dispensatio pro defectu natalium  . 


Ad hoc Deus in apostolica sede constituit plenitudinem ecclesiastice potestatis, ut, diligenter inspectis uariis circumstantiis, personarum et rerum, temporum et locorum, nunc rigorem exerceat, nunc mansuetudinem anteponat, interdum exsequatur iustitiam; interdum gratiam largiatur, prout in causis diuersis diuerso modo uiderit dispensandum. Eapropter, dilecte in Domino fili, tuis amaris deuicti lacrymis, et deuotis supplicationibus inclinati, cum pro te multorum religiosorum uirorum laudabile receperimus testimonium, et nos ipsi nouerimus te  in litterali scientia laudabiliter profecisse, deuotioni tue auctoritate presentium indulgemus. ut, non obstante defectu natalium, usque ad sacerdotii gradum per ecclesiasticos ordines ualeas promoueri, et tam prebendas, quam dignitates recipere, quibus ordo  non fuerit sacerdotalis annexus, ita duntaxat, ut uitam ducas honestam, ne paterne incontinentie appareas imitator, quatenus cum magis te reddideris gratiosum, maiorem gratiam debeas obtinere. Nulli ergo, etc. Hanc paginam nostre dispensationis, etc. Si quis autem, etc.

Datum Laterani, III Kal. Augusti, anno septimo.



CXX. N . . . . .  . De eodem argumento. 

Ad hoc Deus, etc., in eodem fere modo, usque obtinere. uerum, cum uenerabilis frater noster O.  , Hostiensis episcopus, olim in partibus uestris apostolice  sedis legatus, uobis dederit in mandatis, ut prefatum Assalitum in canonicum reciperetis et fratrem, tandem, quia contra ipsum fuit exceptum a uobis, quod ei natalium defectus obstaret, ipsumque propter hoc recusaretis recipere, idem A. ad presentiam nostram accedens, ad . . . Burdegalensem archiepiscopum, et . . . Albaterrensem abbatem litteras impetrauit, ut compelleremini ad receptionem illius, sed uos, ad nos uoce appellationis emissa, Bernardum pro uobis presbyterum, et ipse pro se magistrum P. Haimerici Boiol, ad nostram presentiam destinastis, quibus petentibus suas rationes audiri dilectum filium, L.  tituli Sancte Crucis presbyterum cardinalem, dedimus auditorem, per quem auditis que fuerunt proposita coram eo, uenerabili  fratri nostro . . . episcopo, et dilectis filiis, W. Alboini, subdiacono nostro, canonico Lemouicen. sub expressa forma litteras duximus destinandas, a quorum examine idem A. cum sibi uideret imminere grauamen, uocem ad nos appellationis emisit. Cum igitur quam pretendebatis aduersus eum exceptio, sit per nostram dispensationem abolita, prout superius est expressum, discretioni uestre per apostolica scripta mandamus, atque precipimus, quatenus eum, pro reuerentia beati Petri et nostra, in canonicum et fratrem, nisi aliud obsistat canonicum, admittatis, ne apostolice benignitati, que illum ad beneficium ecclesiasticum percipiendum admittit, uideamini contraire. Alioquin noueritis nos dilectis filiis . . . cantori, et Arnaldo de  Montel et Guidoni Guahan canonicis, Lemouicensibus, in mandatis dedisse, ut uos ad hoc per censuram ecclesiasticam, appellatione remota, compellant.

Datum, ut supra.

Illis scriptum est super hoc.



CXXI. N . . . .  De ordinatione presbyterorum, tam grecorum quam Latinorum, ab episcopis Grecis facta. 


Ex parte tua fuit propositum coram nobis, quod quidam presbyteri, Greci pariter et Latini, a Grecis episcopis, absque unctione manuum se faciunt ordinari, et simul accipiunt omnes ordines extra quatuor tempora, contra canonicas sanctiones. Cum igitur huiusmodi presumptio sit sagaciter exstirpanda, fraternitati tue per apostolica scripta mandamus, quatenus huiusmodi presbyteros tue dieceseos ab exsecutione ordinis sic suscepti, appellatione remota, nostra fretus auctoritate suspendas,  nisi forsan eorum aliqui de tua, uel predecessoris tui licentia fuerint ab episcopis Grecis taliter ordinati, circa quos suppleas quod ab illis fuerat pretermissum. Prouideas tamen attente, ne clericos tue dieceseos ab episcopis Grecis ulterius ordinari permittas, et, si qui preter tuam licentiam ab eis se fecerint ordinari, tu eos suspendas perpetuo ab exsecutione ordinum taliter susceptorum.

Datum Laterani, Iu Nonas Augusti.



CXXII. N. . . . . . . N. . . . . . .  . Sententiam, qua G. diacono, decima ipsi ab episcopo Ambianensi collata adiudicata fuit, contra I. de Canduetre, Nouiomensis dieceseos, quia eamdem decimam iniuste occuparat, latam, auctoritate apostolica confirmat, et mandat ut dictum G. ab omni molestatione tueantur, ablataque ei restitui faciant. Laterani, uI Kal. Augusti.


Constitutus in presentia nostra dilectus filius, G. diaconus, nobis humiliter intimauit, quod, cum quedam decima, que a uenerabili fratre nostro . . . . Ambianensi episcopo  , sibi collata fuerat intuitu pietatis, quam etiam I. de Canduetre, Nouiomensis dieceseos, postmodum contra iustitiam occupauit, illam hereditario iure ad se asserens pertinere, a dilecto filio . . . abbate Longipontis  , et W. Normanno, Suessionensi canonico, per diffinitiuam sententiam eidem G. adiudicata fuisset et  in ipsum I. quia restituere nolebat ablata, et ab eius molestatione cessare, excommunicationis sententia promulgata, et demum per dilectos filios, decanum  , et . . . . prepositum  , et . . . archidiaconum Ambianenses, auctoritate nostra, tam diffinitiua quam excommunicationis sententia confirmata fuisset, et exsecutioni mandata, tandem prefatus I. ad uenerabilem fratrem nostrum . . . Nouiomensem episcopum, et coniudices suos, premissorum tacita ueritate, litteras impetrauit a nobis  , per quas se asserit absolutum; propter quod supradictus G. ad sedem apostolicam tertio laborauit, et ultra quam per octo menses, non sine magno rerum dispendio, fecit moram, sed pro parte altera nullus comparuit idoneus responsalis. Nos  igitur, predictam diffinitiuam sententiam, sicut est iusta, ratam habentes, discretioni uestre per apostolica scripta mandamus et districte precipimus, quatenus, cum de premissis, tam per delegatorum, quam predicti Ambianensis episcopi litteras, nobis facta sit plena fides, sepedictum I . . . patrem, et fautores ipsius, ab eiusdem G. indebita molestatione cessare, et ablata cum integritate restituere uniuersa, et illos etiam, ad quos pertinet, decimam soluere memoratam, ut ipsam eidem G. sine difficultate persoluant, per excommunicationis sententiam, appellatione remota, cogatis; mandatum nostrum taliter impleturi, quod idem G. pro defectu iustitie ad nos non cogatur iterum laborare. Nullis litteris obstantibus, etc. Quod si non omnes . . . duo  uestrum ea nichilominus exsequantur.

Datum Laterani, uI Kalendas Augusti, anno septimo.



CXXIII. N. . . . . . . . . .  . Roberto uaisliaci, diacono, omni beneficio ecclesiastico carenti, prebendam in ecclesia Suessionensi primo uacaturam assignat. 

Et officii nostri seueritas, quo debitores sumus omnibus, nos inducit, et clericorum conditio, qui sunt in Dominicam sortem assumpti, ac uiuere debent de patrimonio Iesu Christi, nos uehementer  hortatur, ut eos rore prouisionis apostolice perfundamus, illosque presertim, quos morum honestas informat, et commendabiles reddit scientia litterararum. Inde siquidem est, quod pro dilecto filio, Roberto uaisliaci, diacono, ecclesiasticum beneficium non habente, discretionem uestram rogandam duximus et monendam, per apostolica uobis scripta precipiendo mandantes, quatenus eidem, pro reuerentia beati Petri et nostra, prebendam in ecclesia Suessionensi, si qua uacat ibidem, sine difficultate qualibet liberaliter conferatis. Alioquin, primo uacaturam donationi nostre precipimus reseruari, persone idonee conferendam.

Datum Later., XuII Kal. Septembris, anno septimo.

 Scriptum est super hoc . . . preposito  , . . . . decano  , et capitulo, in eodem fere modo, usque conferendam. Ideoque discretioni uestre per apostolica scripta mandamus atque precipimus, quatenus ad prebendam, si qua in ecclesia uestra uacat ad presens, uel primo uacaturam, nullum in canonicum recipere presumatis, nisi cui eam duxerimus conferendam.

Scriptum est super hoc . . . decano  , succentori, et Bliardo de Acreio, canonico, Remensibus, in eodem fere modo, usque in finem, hoc addito: Ideoque discretioni uestre per apostolica scripta mandamus, quatenus preceptum nostrum denuntietis inuiolabiliter obseruandum, mandatum apostolicum taliter adimplentes, ut deuotio uestra per  effectum operis comprobetur, et obedientiam uestram debeamus dignis in Domino laudibus commendare.



CXXIu. NN. . . . . . . . . . . .  . Ut Rog. de Bisatiis a ciuibus Bisin. in rectorem, sed absque uiolentia, recipi procurent. 

Dilectus filius, Iacobus, consobrinus et marescalcus noster, magister iustitiarius Apulie et terre Laboris, nobis humiliter supplicauit, ut, cum nobilis uir, Rog. de Bisatiis, nobis semper fidelis exstiterit et deuotus, et mandatorum nostrorum diligens exsecutor, ita quod ad mandatum nostrum, et monitionem dilecti filii, nobilis uiri, G . . . comitis Brenensis, qui pro eo nobis pariter supplicauit, ciuitatem  Minerbien. quam ipse tenebat, eidem reliquerit Marescalco, in recompensationem ipsius, ei ciuitatem Bisin. concedere dignaremur, cum ipsius concessio sine alicuius grauamine fieri ualeat et offensa. uerum, quia uoluntatis nostre non est, nec aliquando fuit, domania regis distrahere, sicut  quidam fecisse noscuntur, qui potius dissipatores fuere, nolumus, ut homines ciuitatis ipsius ad hoc aliqua uiolentia compellantur, sed, si de ipsorum fieri poterit uoluntate, ipsi curam ciuitatis illius usque ad etatem legitimam karissimi in Christo filii nostri, F. Sicilie regis, illustris, auctoritate nostra concedas, ita quod, cum dictus rex etatis legitime fuerit, de ciuitate ipsa disponat iuxta sue uoluntatis beneplacitum. Quocirca, fraternitati tue per apostolica scripta mandamus, quatenus ciues ipsos ad hoc moneas et inducas, et, ut ei tanquam rectori suo intendant humiliter et deuote, operam tribuas efficacem.

Datum Laterani, Kalendis Septembris.



CXXu. . N. . . . . . . . . . .  . De eodem argumento ac in epistola 124. 


Cum dilectus filius, nobilis uir R. de Bisatiis, nobis et carissimo in Christo filio nostro, F. illustri Sicilie regi, fidelis semper exstiterit et deuotus, et in eius seruitio laudabiliter insudarit, ciuitatem uestram sub ipsius regimine suscipere posse credimus incrementum. Quocirca, uniuersitatem uestram monemus, et exhortamur attentius, per apostolica uobis scripta mandantes, quatenus ipsi tanquam rectori, usque ad etatem legitimam regis ipsius, intendatis humiliter et deuote, ut per eius industriam ciuitatis uestra ualeat melius gubernari.

 Datum, ut supra.



CXXuI  . H. UNGARIAE REGI. Summopere dolet quod in finibus Ungarie iniuriose impedisset cardinali legato tansitum ad Bulgariam, monet eum de tali errore emendando, ne in ipsum animaduertere cogatur  .

[Inter alios reges catholicos et principes Christianos, de te specialiter, fili carissime, gloriamur, quod Deo fidelis nobisque deuotus existas, ita, ut tu merito ualeas gloriari, quod gratiam et fauorem apostolice sedis obtineas specialem, sicut hinc inde plurima probant non solum indicia, sed exempla. Rediens enim ad apostolicam sedem, Ioannes, tunc capellanus noster, nunc Furconiensis episcopus   , constanti nobis assertione suggessit, quod, a te cum ingenti honore et deuotione susceptus, clementer obtinuit, non solum quod circa negotium Culini Bani  a regia celsitudine requisiuit, uerum etiam impetrauit, quod tam ipsi quam aliis Ecclesie Romane nuntiis et legatis liber pateret  per regnum tuum progressus pariter et regressus in Bulgariam et Blachiam. Tu quoque, si bene recolimus, suggessisti, quod tue serenitati placebat, ut Megaiuppanus Seruie, debitam et deuotam apostolice sedi reuerentiam et obedientiam exhiberet, et a nobis, saluo in temporalibus iure tuo, regium susciperet diadema. Unde, nos huius exsecutionem negotii uenerabili fratri nostro. . . . . Colocensi archiepiscopo, meminimus iniunxisse. Per has ergo, non tam generales quam speciales causas inducti, dilectum filium nostrum, Leonem, tituli Sancte Crucis presbyterum cardinalem, apostolice sedis legatum, in Bulgariam et Blachiam per regnum tuum ad propagationem fidei Christiane duximus  destinandum, qui, sicut nobis suis litteris intimauit, a tua regia celsitudine, ultra etiam quam crediderit, exstitit honoratus, ita ut, quasi deposita grauitate regali, uniuersa conareris efficere que sibi crederes complacere, dato prius cum omni iucunditate ducatu nuntiis, quos in Bulgariam duxerat transmittendos; datoque pacis osculo, et facta cum magno gaudio mutua promissione amicitie specialis, ac muneribus elargitis, non solum licentiam obtinuit transeundi, uerum etiam nuntiis tuis precepisti, ut eum transferrent in Bulgariam cum honore, promittens quod tuum sibi scriptum in confinio destinares, quod ipse apud se secretius retineret, et secundum illud ad reformationem pacis fideliter laboraret. Procedens ergo cum nuntiis tuis usque ad  regni terminum, peruenit ad castrum quod uocatur Keue, ubi, solo Danubio mediante, regnum Ungarie a Bulgarorum prouincia separatur, multis eum cum desiderio exspectantibus ex altera parte, sed post unius horam diei, nuntios tuos ex insperato recepit, qui, cum festinatione maxima uenientes, sibi et . . . . episcopo Bulgaro, transitum fecerunt omnino precludi, ex parte regia proponentes, ut ad quoddam tuum predium retroiret, quod itinere trium dierum reliquerat iam post tergum, ibique morans Domino Bulgarorum per nuntios demandaret, quod ad quamdam insulam festinus accederet, in confinio constitutam, ut ibi prius de controuersia que uertitur inter uos plene cognosceret, et eam fine debito terminaret, alias  ei transitus non pateret. Ipse  uero cardinalis inter multa respondit, quod hoc tali modo facere non debebat, tum quia, si eum cum huiusmodi pactionibus reciperet ad matris ubera redeuntem, cum super hoc non tam seculare quam spirituale negotium ageretur, uideretur interuenire species Simoniace prauitatis, tum quia non posset eum compellere ad aliquid faciendum, donec obligatus esset apostolice sedi per uinculum speciale  . Unde, cum nollet ab incepto itinere retroire, protinus exiit edictum a comite Castri, quod quicunque  sibi et suis, aut etiam episcopo memorato auderent aliquid uendere, seu aliquid humanitatis solatium exhibere, penam incurrerent personarum et rerum, et ipse cardinalis cum episcopo sepedicto a trecentis ad minus circumfusis satellitibus custoditur, qui adeo ipsum comprimunt, quod ostium camere, si camera dici debet, obseruant, ut taceamus que sibi et suis circa necessaria nature uiliter irrogantur. »  Heu! heu! fili carissime, ubi est regalis  clementia, ubi religio Christiana, ubi specialis deuotio quam ad nos et Romanam Ecclesiam predicaris habere? Mutatus est color optimus, et aurum in scoriam est conuersum. Parcat igitur eis Deus, qui animum tuum tam prauo consilio seduxerunt, uolentibus inter regnum  et sacerdotium discordiam seminare! Sed nos pro certo speramus, quod aut per te ipsum iam errata correxeris, aut ad commonitionem nostram taliter debeas emendare, ut iniuria transeat in honorem et offensa in gratiam conuertatur  .«] Quocirca, serenitatem regiam, de pua plene  confidimus, rogamus attentius, et monemus, in remissionem tibi peccaminum iniungentes, quatenus iniuriam cardinali predicto, imo uerius nobis in ipso, quin potius illatam Domino Iesu Christo in nobis, ita satagas abolere, ut nos in hoc deuotionem tuam experiri possimus, et non cogamur propter hoc aliquid agere quod tibi possit esse molestum, quia quantumcunque nobis molestum existeret te in  aliquo molestare, non possemus tam peruersum exemplum relinquere incorrectum, et propositum nostrum, quod auctore Deo inchoauimus  , nichilominus exsequemur.

Scriptum est, suffraganeis Strigoniensis Ecclesie, ut ipsum regem ad hoc moneant attentius, et inducant, et tales se circa negotium istud, omni gratia et timore postpositis, exhibere procurent, quod fidem et deuotionem, quam erga matrem suam Romanam Ecclesiam habere tenentur, in opere cognoscamus.

Hec cedula fuit interclusa in litteris ad predictum regem transmissis.

 »Mitius et benegnius tibi scribimus, quam instans materia postularet, ne quis forte litteras nostras inspiciens estimaret apostolice sedis fauorem  tibi esse subtractum, quod utique utilitati ac honori tuo nullatenus expediret, quia multa gesta sunt, et geruntur in regno tuo, que, si deducerentur ad limam, correctionem exposcerent grauiorem, non solum de uoto tuo, captione fraterna, et electionibus prelatorum, sed etiam multis aliis, que, ne nimium conturberis ad presens duximus supprimenda  . Prouideas ergo tibi, ne in eam te difficultatem inducas, de qua non ualeas expediri.«



CXXuII  . L. TITULI SANCTAE CRUCIS PRESBYTERO CARDINALI, APOSTOLICAE SEDIS LEGATO. Respondet querelis regis Ungarie. 


Ad litteras quas nobis carissimus in Christo filius noster . . . . rex Ungarie, destinauit, rescribimus in hunc modum.

[Regie celsitudinis litteras, quas nobis per dilectum filium, nobilem uirum, E. militem, destinasti, benigne recepimus, et que significasti per eas, notauimus diligenter. Ad primum ergo capitulum, respondemus quod utique pie recordationis progenitores tui, ex quo regnum Ungarie ad catholice fidei unitatem, per beati Stephani, regis, diligentiam,  diuina gratia precedente, peruenit, cum multa deuotione sedem sunt apostolicam uenerati, et omnes qui ex eius progenie descenderunt, sicut in regno, ita sibi et in reuerentia beati Petri successoribus exhibenda pariter successerunt, presertim inclyte recordationis Bela, rex, pater tuus, qui toto tempore uite sue sedem apostolicam studuit honorare, cui tu, tam in regno quam in deuotione, succedens, ea facere studuisti, que ad ipsius procederent commodum et honorem. Porro, sicut nos ea que dicta sunt absque dubio recognoscimus esse uera, ita tu ea, que sunt dicenda uera esse procul dubio recognoscas. Licet enim predecessores nostri progenitores tuos inter alios reges catholicos diligere  ac honorare studuerint quadam gratia speciali, satagentes illis secundum Deum in omni necessitate fauere, specialiter tamen clare memorie patrem tuum apostolica sedes toto conamine promouere curauit, ita quod, cum propter quasdam causas, sicut credimus, tibi notas, regalem non posset obtinere coronam, felicis recordationis Alexander papa, predecessor noster, post multas exhortationes, preceptiones et commonitiones Strigoniensi archiepiscopo factas, ut ei regium diadema conferret, cum ipse non posset ad hoc aliquatenus inclinari, tandem . . . . Colocensi archiepiscopo districte precepit, ut ipse illum absque preiudicio Strigoniensis ecclesie coronaret in regem, et sic ad mandatum apostolice sedis obtinuit coronari. Quantum etiam, circa principium  regni tui, quod utique propter dissensiones multorum non leuiter exstitit perturbatum, apostolica sedes tibi curauerit subuenire, ipse rerum ostendit effectus, que tandem, per legatum suum ad hoc specialiter destinatum, te ac tuos ex una parte, nec non et fratrem tuum ac fautores eius ex altera reduxit ad pacem, que licet formata fuerit et firmata, utinam tamen melius obseruata fuisset! Ad secundum uero capitulum, respondemus hoc modo, quod reuera tu nuntiis nostris in terram Ioannitii, domini Bulgarorum; et ipsius nuntiis ad Ecclesiam Romanam  ire uolentibus, per terram tuam securum conductum et liberum transitum concessisti, dimittens exercitum ad preces legati nostri, quem congregaueras contra ipsum, sumptibus frustra consumptis, super quibus serenitati tue copiosas gratiarum referimus actiones. Quod autem scripsisti, quoniam predictus Ioannitius terram, quam pater tuus . . . . sorori tue, imperatrici Grecorum, dedit in dotem, detinet occupatam, et terram Seruie, tue corone subiectam, adiuncta sibi paganorum multitudine copiosa, crudeliter deuastauit, ita quod preter eos, qui per eius tyrannidem sunt perempti, non pauci Christiani sunt in paganorum captiuitatem deducti, eo uidelicet tempore, quo precibus nostris inductus, rege Bohemie a Philippi consortio separato, et regi Ottoni  coniuncto, cum ipso, pro isto, ualidum contra illum exercitum destinasti, certissime noueris, nobis esse ualde molestum, quidquid in tuam iniuriam et iacturam noscitur attentatum, et ut tibi congrue satisfiat, nos diligens studium impensuros et operam efficacem. Ad tertium uero capitulum, taliter respondemus quoniam, et si scripseris, quod predictus Ioannitius nullius terre de iure sit dominus, licet aliquam partem tui, et aliam alterius regni ad tempus detineat occupatam, unde miraris, quod tam manifestum inimicum tuum, te inconsulto, tam subito in regem proposuerimus coronare, secus est tamen ex aliqua parte, ut salua tui pace loquamur, cum super hoc non plene noueris ueritatem. Nam  antiquitus in Bulgaria multi reges successiue fuerunt auctoritate apostolica coronati, sicut Petrus, et Samuel, et alii nonnulli post illos. Nam, et ad predicationem sancte memorie Nicolai pape, predecessoris nostri, rex Bulgarorum, ad quorum consulta sepissime respondebat, cum toto regno suo commisso meruit baptizari, sed tandem, preualentibus Grecis, Bulgari perdiderunt regiam dignitatem, quinimo compulsi sunt graui sub iugo imperatori Constantinopolitano seruire, donec nouissime duo fratres, Petrus uidelicet et Ioannitius, de priorum regum prosapia descendentes, terram patrum suorum non tam occupare quam recuperare ceperunt, ita, quod una die de magnis principibus, et innumeris populis mirabilem sunt uictoriam consecuti. Non  ergo negamus, quin forsan aliquam partem terre uiolenter inuaserunt, sed constanter asserimus quod plurimam terre partem de iure recuperauere paterno. Unde, nos eum non super alienam terram sed super propriam ad instar predecessorum nostrorum regem intendimus coronare, uolentes, ut et ipse terram restituat iniuste detentam, et terra iniuste detenta restituatur eidem, cum ipse postulauerit hoc a nobis, ut de terris inuasis faciamus inter te et ipsum utrique parti iustitiam exhiberi. Cum igitur nuntiis nostris ad eum, et nuntiis  eius ad nos, non solum liberum concesseris transitum, uerum etiam securum ducatum, non debuimus opinari, quod ipse tibi esset infestissimus inimicus, licet  per nostre sollicitudinis studium, inimicitiarum occasione sublata, de inimicis fieri ualeatis amici, nec repente processimus ad hoc negotium consummandum, cum frequenter ad eum nuntios cum litteris nostris propter hoc curauerimus destinare, ut filiam reuocaremus ad matrem, et membrum reduceremus ad caput, quatenus esset unum ouile et unus pastor. uerum, et illud non abs re potuissemus attendere in hoc casu, quod cum nobilis uir, Stephanus, Meganippanus  Saruie, per honorabiles nuntios nobis humiliter supplicauerit, ut in terram suam dirigeremus legatum qui eam ad  obedientiam Ecclesie Romane reduceret, et regium sibi diadema conferret, nosque petitionem ipsius de communi fratrum nostrorum consilio decreuerimus admittendam, huius legationis officium uenerabili fratri nostro, I. Albanensi episcopo, iniungentes, intellecto tandem quod hoc tue sublimitati  plurimum displiceret, ob tui gratiam non sine quadam nostri confusione destitimus ab incepto. Tu, uero postquam expugnasti Saruiam, amoto Stephano, et uulco substituto in locum ipsius, per tuos nobis  nuntios intimasti  , quod terram illam ad obedientiam Ecclesie Romane reducere cupiebas, et, saluo in temporalibus iure tuo, equanimiter sustinebas, ut dictus uulcus regalem susciperet  ab apostolica sede coronam. Unde, nos huius exsecutionem negotii de consilio nuntiorum tuorum uenerabili fratri nostro . . . . Colocen. archiepiscopo, duximus committendam; sed, cum iam biennium sit transactum, in nullo nouimus esse processum. Ad quartum uero capitulum, respondemus hoc modo, quod licet dilectum filium, L. tituli Sancte Crucis presbyterum cardinalem, apostolice sedis legatum, deuote receperis et honoraueris studiose, ita, quod eum in osculo pacis benigne dimissum fecisti usque ad regni fines honeste conduci, ut iam non superesset nisi Danubii transitus de Ungaria in Bulgariam, quia tamen, iuxta uerbum peticum:

Turpius eiicitur quam non admittitur hospes 
 Miramur non modicum et mouemur, magis quidem pro te, quam pro nobis, quod mox eum retroducere precepisti, cum minus indecens exstitisset, si non admisisses euntem, quam admissum non sineres proficisci. Rationibus ergo, quas ob hoc in tuis litteris expressisti, sufficeret illud Salomonicum respondere: Frustra iacitur rete ante oculos pennatorum , nisi respondere nos oporteret ad illud, quod per litteras tuas suppliciter postulasti, ut, uel a proposito coronationis illius desisteremus omnino,  uel saltem tandiu cessaremus, donec discordia inter uos, iudicio posset, uel arbitrio terminari, cum tu paratus existas iudicio, uel arbitrio legati nostri parere. Reddemus ergo paucissimas de plurimis rationes, ne nimis expressa responsio te nimium conturbaret. Cum enim cardinalis predictus in regno tuo longam fecerit moram, et tam a te, quam ab aliis non solum honeste receptus, sed et magnifice fuerit honoratus, profecto non posset esse mediator communis ad concordiam reformandam aut iudex equalis ad controuersiam dirimendam, nisi pari modo in terra sua reciperetur ab illo, ut omnis suspicio tolleretur. Preterea, non posset illum compellere ad faciendam concordiam, uel iustitiam exhibendam, antequam iugum susciperet apostolice  discipline, nostroque se subiiceret magisterio et precepto. Ad hec, cum idem legatus procedat ad propagandum Christiane fidei sacramentum, et promouendum apostolice sedis honorem, si forsan impedires eumdem, profecto diuinam indignationem incurreres, et nostram merereris offensam, illumque tibi redderes amplius inimicum, nichilque proficeres, quia nos modo alio possemus nostre uoluntatis propositum adimplere. Attende nichilominus diligenter, quale denique reputares, si nos impedire uellemus, ne filius tuus carnalis coronari posset in regem, et tale nos reputare cognosce, si tu impedire coneric ne filius noster spiritualis in regem ualeat coronari; filius, inquam, prodigus, qui olim cum meretricibus  uiuendo luxuriose substantiam dissipauit, sed tandem ad se ipsum reuersus ad patrem reuertitur, qui accurrens amplectitur  , et osculatur filium reuertentem, precipiens seruis suis, ut eum induant stolam primam, et dent annulum in manu eius, et calceamenta in pede ipsius, occidantque uitulum saginatum ut manducent, et epulentur, quia filius eius mortuus fuerat, et reuixit, perierat, et inuentus est. Qualiter ergo pater indignationem sedauerit filii senioris, parabola te doceat euangelica, cuius doctrinam te cupimus, et in hoc et in aliis imitari. Quod si forsitan uerearis, ne postquam coronam acceperit, insolentior fiat subito sublimatus, scire debes  pro certo, quod non tantum ex procurata fraude proficeret, quantum deficeret ex fide  mentita, nosque minus dicimus tibi, ut tu intelligas per te magis. Ad quintum ergo capitulum, respondemus quoniam, etsi scripseris, quod de iis, qui sedis apostolice sententiam contemnentes, tibi sub securitate nostra contra fraudem inimicorum nil prouidenti, Iaderam destruxerunt, elapso iam fere biennio, nichil adhuc iustitie super tam irreparabili damno per Romanam Ecclesiam consequi potuisti; unde, si permitteres predictum Ioannitium coronari, antequam inter te et ipsum discordia sopiretur,  nunquam amplius per Romanam Ecclesiam tibi posset iustitia exhiberi, nolumus te, fili carissime, ignorare, quod tam stolium uenetorum, quam Francorum exercitum propter destructionem Iadere anathematis uinculo curauimus innodare. Cumque maiores exercitus Gallicani absolutionis beneficium postularent, non prius potuerunt absolui, quam iurauerint nostris stare  mandatis, et obligauerint non solum se ipsos, sed suos etiam successores per litteras authenticas et patentes, quod ad mandatum nostrum super illo excessu satisfacere procurabunt. Quia uero . . . . dux uenetorum, et sui nondum absolutionis gratiam postularunt, nos in tantum iam processimus contra eos, quod dilectum filium . . . . . suum patriarcham electum, noluimus consecrare;  imo cum ad nos personaliter accessisset, remisimus eum non sine multo pudore confusum. Significauimus quoque tibi, ut apud Iaderam, que hactenus cum tota prouincia sua subiecta fuit patriarche Graden. faceres electionem canonicam de persona idonea celebrari, et electum ad nos consecrandum, et palliandum dirigeres, ut sic inciperemus punire superbiam uenetorum. Pari modo predictus Ioannitius puniretur, si post susceptionem corone nollet super discordia, que uertitur inter uos, arbitrio, uel iudicio legati nostri parere, fierentque nouissima sua deteriora prioribus, et error nouissimus peior priore. Quia uero quantumque sepedictum Ioannitium diligamus, te tamen diligimus incomparabiliter  magis; modum, sicut credimus, inuenimus congruentem, per quem honori, et iuri tuo debeat prouideri, sicut per litteras, quas super hoc modo dirigimus, aduertere poteris euidenter. Quocirca, serenitatem regiam rogamus attente, et monemus, quatenus, Deo dans gloriam et nobis honorem, non impedias propagationem fidei catholice  , nec dilationem apostolice sedis, cuius consilium experieris absque dubio fructuosum.] Hactenus regi predicto. De cetero deuotioni tue per apostolica scripta precipiendo mandamus, quatenus predictum Ioannitium non super alienam terram, sed super propriam corones in regem, et ad terminandam discordiam, que uertitur inter ipsum, et predictum regem Ungarie, cognita plenius ueritate,  iustitia mediante, procedas, faciens, quod decreueris, per censuram ecclesiasticam, appellatione postposita, firmiter obseruari.

Datum Rome, apud Sanctum Petrum, XuII Kalendas Octobris.



CXXuIII. . . . . . ILLUSTRI REGI UNGARIAE. De electione abbatis S. Egidii de Ungaria 

uenientes ad apostolicam sedem dilecti filii, H . . . G . . . A . . . et D . . . monachi Sancti Egidii de Ungaria, nobis lacrymabiliter intimarunt quod, eorum abbate defuncto, alium sibi, secundum antiquum et approbatum  morem sui monasterii, elegerunt, quod hactenus tam abbates quam monachos consueuit habere Latinos; sed, tu, fili carissime, quod cum deuotione ac reuerentia retulerunt, regium sibi noluisti prebere consensum affirmans quod in alium quam Ungarum minime consentires. uenerabilis autem frater noster, B . . . . Spalatensis archiepiscopus, hoc attendens, ad presentiam tue serenitatis accessit, et monasterium ipsum uelociter impetrauit, de quo, si uerum est, ualde miramur, quia, licet professione sit monachus, et natione Latinus, cum tamen pontificis gerat officium, abbatis non debuit ministerium usurpare, presertim et in aliena diecesi, et per laicam potestatem; qui, non multo post, cum seruis monasterii memorati, monachos uniuersos  super thesauro monasterii apud regiam celsitudinem grauiter accusauit, sed ipsi, uoluntatem presentientes illius, statim, ipso presente, cuidam homini tuo, quem ipse secum adduxerat, et multis aliis bonis uiris, thesaurum Ecclesie non solum integrum assignarunt, sed etiam augmentatum. uerum, idem archiepiscopus, uoluntatem suam cupiens adimplere, opportunitate captata, in eos armata manu irruit uiolenter, et quosdam ex ipsis manu propria flagellauit, quosdam uero coniecit in uincula, cunctisque penitus destitutis, monachos Ungaros pro sua instituit uoluntate, appellationi non deferens, quam idem monachi super tanto grauamine ad sedem apostolicam emiserunt, terminum in Assumptione beate Marie proximo preterite  prefigentes. Quia uero nec nouum est nec absurdum, ut in regno tuo diuersarum nationum conuentus uni domino sub regulari habitu famulentur, licet hoc unum sit tibi Latinorum cenobium, cum tamen ibidem sint multa Grecorum, serenitatem regiam rogamus attentius et monemus, quatenus, in statum debitum reuocato quod non tam proprio motu quam alieno consilio diceris concessisse, non impedias, nec impediri permittas, quominus predicti monachi, secundum consuetudinem hactenus obseruatam, assumant sibi personam idoneam per electionem canonicam in abbatem. Nos enim, uenerabili fratri nostro . . . . . Waradiensi episcopo, et dilectis filiis . . . . . abbati de Buccano, et . . . . . . preposito Strigoniensi,  damus firmiter in mandatis, ut, inquisita diligentius ueritate, si rem inuenerint taliter processisse, nisi predictus Spalatensis archiepiscopus ad commonitionem eorum excessum suum per se ipsum curauerit emendare, ipsi ei pro tanta presumptione canonicam penam infligant, et, eo a prelibato monasterio prorsus excluso, faciant illud iuxta formam prescriptam, appellatione postposita, ordinari; contradictores, etc.

Datum Rome, apud Sanctum Petrum, XuIII Kalendas Octobris.

Illis scriptum est super hoc, districte precipiendo, ut, omni gratia et timore postpositis, etc.

 Scriptum est B . . . Spalatensi archiepiscopo, in eumdem fere modum, usque prefigentes. Ecce qualiter ecclesiasticam libertatem diligis et defendis, qualiter apostolice sedis honorem promoues et procuras, qualiter pontificalem modestiam exhibes et obseruas, qualiter monasticam regulam prosequeris et zelaris! Certe, nisi prescriptos excessus per te ipsum corrigas et emendes, et a similibus abstineas, et attendas, nos, quanto familiarius te diligimus, tanto districtius puniemus, ut pena unius sit cautela multorum, et iusti lauent manus suas in sanguine peccatoris.



CXXIX  . . . . . . . . . ILLUSTRI REGI SICILIAE. Mittit G. tituli S. Adriani presbyterum cardinalem, ut ea tractet que sunt tractanda cum ipso rege et pacem componat. 


Regie celsitudinis litteras, quas nobis per dilectum filium . . . . . abbatem de Refesia, et Alb. prepositum, adiunctis sibi uenerabili fratre nostro Anselmo  , Neapolitano archiepiscopo, et dilecto filio, Thoma de Gaieta, regio iustitiario, destinasti, paterna benignitate recepimus, et que significata sunt nobis tam per nuntios quam per litteras, notauimus diligenter, gaudentes in eo, qui est Dei uirtus et sapientia, quod de die in diem sicut etate sic etiam sapientia proficis et uirtute. Cum igitur ad honorem et salutem persone tue, regni quoque tui tranquillitatem et pacem efficaciter aspiremus, misimus  nuper ad tue serenitatis presentiam dilectum filium, G.  . Sancti Adriani diaconum cardinalem, apostolice sedis legatum, uirum prouidum et honestum, qui uice nostra illa tractet et agat, que tam tibi quam regno tuo debeant expedire. Unde, nos ea que per nuntios memoratos oblata et postulata fuerunt, referimus ad eumdem, exprimentes ei nostre beneplacitum uoluntatis, ut, utrimque concessis que fuerint opportuna, pax procuretur et salus, ne miserabile regnum continuis guerrarum cladibus destruatur. Quocirca, serenitatem regiam rogamus attentius et monemus, quatenus eiusdem cardinalis consiliis et monitis acquiescas, sciturus pro certo, quod nos, qui pro defensione  persone ac terre tue multos et magnos labores hactenus sustinuimus, grandes quoque fecimus ac graues expensas, nunquam tibi deerimus, quin, ad honorem et profectum tuum efficaciter intendentes, contra malignantum incursus apostolicum tibi patrocinium impendamus.

Datum Rome, etc., Iu Nonas Octobris.



CXXX  . NOBILI uIRO, W. CAPARONI SPIRITUM CONSILII SANIORIS. De eodem argumento ac in epistola superiori. 

Quoniam Marcualdus cum fautoribus suis excommunicationis  fuit uinculo innodatus, et tu ei pro posse fauisti, mirari non debes, si tibi, antequam absolutionis gratiam merearis, salutationem et benedictionem apostolicam denegamus. Recepimus tamen benignitate paterna nuntios, quos cum litteris regiis ad nostram presentiam destinasti, et que non tam promissa, quam requisita fuerunt, pensauimus diligenter. Porro, si non solum ex equo, uerum etiam e uicino respondissent postulatis oblata, satisfecissemus utique postulatis, cum ad regis salutem, et regni pacem efficaciter aspiremus, tuum quoque, si per te ipsum non steterit, procurare uelimus honorem pariter et profectum. Sperantes igitur, quod tu, intellecto beneplacito nostro, sine difficultate debeas nostre acquiescere uoluntati,  tractate pacis negotium ad dilectum filium, G . . . . Sancti Adriani, diaconum cardinalem, apostolice sedis legatum, duximus referendum, quem in Siciliam ad regis presentiam curauimus destinare. Quocirca, nobilitatem tuam monemus attentius, per apostolica tibi scripta mandantes, quatenus eiusdem cardinalis monitis et consiliis acquiescas, et ad consummationem pacis utique necessarie cum eodem cardinale, cui beneplacitum nostrum expressimus, diligens studium, et operam efficacem impendas, sciturus pro certo, quod apud Deum, et apud homines, et in presenti, et in futuro gratia nostra tibi poterit plurimum esse fructuosa. Sin uero, correctionem, et admonitionem diuinam et indignationem  apostolicam poteris grauissime formidare.

Datum, ut in alia



CXXXI  . L. REGIO PROTONOTARIO. De argumento simili. 

Licet Marcualdus cum fautoribus suis excommunicationis uinculo fuerit innodatus, quia tamen nescimus utrum faueris illi presertim in malo, cum potius audierimus, quod fidelis et deuotus nobis existas, salutationis et benedictionis nostre tibi gratiam impertimur, super quo tamen si conscientia te remordet, per dilectum filium, G. Sancti Adriani diaconum cardinalem, apostolice sedis legatum, facias te absolui. Ut ergo deuotioni tue debitum  gratiarum non tam uerbo quam opere rependamus, discretionem tuam rogamus attentius, et monemus, per apostolica tibi scripta mandantes, quatenus erga matrem tuam, Romanam Ecclesiam, de bono procedens in melius, ea satagas operari, que ad honorem et profectum eius accedant, regis quoque ac regni pacem respiciant et salutem; sciturus pro certo quod nos gratia tibi uicissitudine curabimus respondere, ita quod de gratia nostra merito poteris gloriari.

Datum, ut in alia.



CXXXII. . . . . . LEMOuICENSI EPISCOPO  . Ut magistrum W. Brunater. in canonicum in ecclesia Engolismen. recipi faciant. .


ueniens ad apostolicam sedem dilectus filius, magister W. Brunater. pro quo canonicando in Engolismensi ecclesia scripseramus  , nostris auribus intimauit, quod, cum uenerabilis frater noster Henricus, Xanctonensis episcopus  , et dilectus filius G., subdiaconus noster, archidiaconus Alnisiensis, quos super Engolimensi canonica exsecutores concesseramus eidem, diutius apud eiusdem ecclesie canonicos laborarint, ut de ipso canonicando magistro mandatum apostolicum adimplerent,  eisdem canonicis non admittentibus monitiones eorum, nec proponentibus rationabile aliquod, cur a mandati nostri exsecutione cessarent, ipsum magistrum, auctoritate nostra suffulti, de ipsa canonica inuestire curarunt, contradictores excommunicationis sententia innodantes, sed ipsi canonici eum recipere contempserunt; unde, nobis idem magister grauiter querebatur. Arnaudus uero Chatet, clericus, ab ipsis canonicis destinatus, proponebat econtra, quod ipsi exsecutores fauorabiles erant nimium iam dicto magistro, et ecclesie ipsi suspecti, ac tu, qui iuxta mandatum apostolicum debueras arbitros eligere non suspectos, per quos de suspicione inquireretur exsecutorum ipsorum, tales pro tuo beneplacito elegisti, qui exsecutores  ipsos reuerebantur in tantum, ut potius eos super isto facto et alio iustos esse assererent quam suspectos. Proposuit etiam idem Ar . . . quod, cum ecclesia ipsa sit uiduata pastore, ad receptionem ipsius magistri compelli capitulum non debebat, cum ipsum, uel alium, dum uacaret Ecclesia, recipere non ualerent, nec etiam ad ipsum recipiendum suppetebant Ecclesie facultates, unde ipsam ecclesiam ab eius impetitione petebat absolui. uerum, cum idem Ar . . . requireretur a nobis, si proponere uellet aliquid in personam, aut aliquid coram prelatis exsecutoribus fuisset propositum contra eum, respondit quod nichil contra eum proponere intendebat, nec sciebat aliquid fuisse propositum, nisi quod eum Ecclesie facultates non poterant sustinere.  Nos igitur, attendentes quod liberalis et larga debet esse manus principis ad beneficia conferenda, ipsum magistrum, cuius prouisione benignius intendere  ceperamus, de canonica Engolismensis ecclesie manu propria curauimus inuestire; et, ut eidem ecclesie parceremus, cuius facultates propter guerrarum discrimina diminute dicebantur ad presens, iniunximus ei, ut tandiu a perceptione fructuum abstineret, donec de ipsis, secundum solitum cursum Ecclesie, illi sicut et aliis, debita et consueta prouisio posset impendi. Ideoque, fraternitati tue per apostolica scripta mandamus et districte precipimus, quatenus ipsum magistrum a canonicis ipsis, auctoritate nostra suffultus, nullius contradictionis et appellationis obstaculo, facias tanquam canonicum suum et fratrem benigne tractari, et recipi ad illa plenissime que pertinent ad canonicatus honorem; contradictores per suspensionis  et excommunicationis sententiam, appellatione remota, compescens, et faciens sententiam quam protuleris, per Engolismensem diecesim solemniter publicari. De facultatibus autem ipsius ecclesie inquiras diligentius ueritatem, et, si eas secundum consuetudinem obseruatam sufficere posse cognoueris, facias ei de illis, sicut uni ex aliis, prouideri. Alioquin, si eas constiterit adeo immunitas, quod secundum cursum consuetum ecclesie prouideri non possint, eidem tu, postquam ad illum statum redierint secundum quem possit consueta prouisio singulis ministrari, canonicos ipsos, uel eos qui pro tempore fuerint, ut eidem magistro canonicalem portionem impendant, per districtionem ecclesiasticam appellatione remota  compellas.

Datum Rome, etc., Nonis Octobris, anno septimo.



CXXXIII  . NOBILI uIRO, RICCARDO, GERMANO NOSTRO. Diuersas possessiones ipsi confirmat. 

Ex publico instrumento, scripto per manum Astaldi, sancte Romane Ecclesie scriniarii, cognouimus euidenter quod Rolandus  , presbyter cardinalis tituli Sancti Marci, Romane Ecclesie cancellarius, et Boso, sanctorum Cosme et Damiani diaconus cardinalis  , felicis memorie Adriani pape, predecessoris nostris, camerarius, ex mandato eius et uoluntate concesserunt, et inuestientes  tradiderunt in feudum Odoni de Polo et heredibus eius legitimis, et heredibus heredum suorum, quos in testamento sibi constituerent, ia  perpetuum, uidelicet Polum Iustinianum, Anticulum, Roccam de Nibblis, Montem-Magnum, Guadannolum, Sarracenescum, Roccam de Sorrecis, Castellum nouum, cum omnibus pertinentiis et utilitatibus suis, tali tenore, quod ipse, ac heredes sui, et heredes heredum suorum, in perpetuum, predicto Romano pontifici, et successoribus suis, sine alio fendo fidelitatem prestarent, ita quod idem pontifex, et successores ipsius, predicto nobili et heredibus suis non possent predictum feudum auferre, nisi nobilis ipse, uel heredes ipsius, in eum uel successores eiusdem aliquid tale committerent, propter quod iudicio bonorum suorum parium, non habentium inimicitias contra ipsos, feudum deberent amittere prelibatum. Cum igitur predictus  Odo, et Gregorius, filius eius, predecessoribus nostris, qui pro tempore fuerant, pro supradicto feudo fidelitatem iurassent, et illud ultra quadraginta annos per Romanam Ecclesiam possedissent; tandem temporibus nostris, dilectus filius . . . . abbas monasterii Cliuiscauri, prenominatum Odonem et Gregorium, filium eius, coram senatore urbis impetens, eos super terris prescriptis traxit in causam, qui, ad nostram presentiam recurrentes, postulauerunt instanter a nobis, ut eos super feudo quod ab Ecclesia Romana tenebant, non permitteremus coram alio conueniri, sed potius feudum ipsum defenderemus eisdem. Nos igitur, eos a senatus curia retrahentes, quia non poteramus predicto  monasterio iustitiam denegare, causam inter eos in curia nostra tractandam commisimus bone memorie Saxoni, iudicum primicerio, et Petro, Ioannis Ade aduocato, nec non Marsicano, subdiacono nostro, coram quibus in Lateranensi palatio per aduocatos suos aliquandiu disceptarunt. Interim, autem predictus Odo de Polo, uiuente patre ac post decessum ipsius, super coniugali copula contrahenda inter filium tuum et filiam suam tecum cepit habere tractatum, et, multis pactis intercedentibus, tandem coram uenerabili fratre nostro, Octauiano, Ostiensi episcopo  , ipsoque mediante, apud Sanctam Martinam in eius palatio ad inuicem conuenistis. Cumque prescriptam terram, quam ipse ac progenitores ipsius multis debitis obligauerant,  tua debitorum onere liberasses, ipse ac fratres eius, qui, cum terra subiaceret debitis obligata, uix poterant ex ea tenuem ducere uitam, ceperunt ad eam anxius aspirare. uitam, cum suam contra te querelam proponerent coram nobis, tu sepissime respondisti, quod paratus eras sub examine nostro, uel fratrum nostrorum, aut iudicum, uel etiam ad arbitrium bonorum uirorum siue communium personarum, plenariam eis iustitiam exhibere, nosque necessarios sibi sumptus in lite promisimus miseri corditer elargiri. Sed ipsi, prauo ducti consilio, ceperunt non solum contra te, uerum etiam contra nos multa confingere falsa, ut quasi sub specie pietatis  clamorem populi concitarent, ita quod nudati per urbem frequenter cum crucibus ad ecclesias discurrebant. Et, licet prohibiti fuissent a nobis ne contra nos tale aliquid attentarent, ab incepto tamen desistere noluerunt, sed peiora prioribus attentantes, secunda feria post Pascha, tumultum et seditionem populi concitarunt, ita, quod blasphemis clamoribus incessanter emissis, in ipsa Beati Petri basilica diuinum officium perturbarunt. Et, cum de more coronati reuerteremur per urbem, quot et quantas sustinuerimus insidias et iniurias, referre nos pudet, quamuis pene omnibus fuerint manifeste. Porro, nec his contenti fuere, sed, ut error nouissimus esset peior priore, cum Romanus populus quibusdam subreptionibus esset coram senatore  in Capitolio congregatus, sepedictam terram, ad ius et proprietatem sedis apostolice pertinentem, uerbo, quia facto non poterant, et scripto, quia iure nequibant, senatui populoque Romano, quantum in eis erat, concedere presumpserunt. Sed nos, incontinenti, ius nostrum, conuocato populo, per quosdam fratrum nostrorum fecimus protestari; et, ne ius Ecclesie deperiret, precepimus tibi ut terram ipsam per Romanam Ecclesiam recognoscens, eam defenderes et munires. uerum, ipsi, cum complicibus suis, falsis contra te commentis populum seducentes, ipsum aduersum te adeo commouerunt, ut, armis ad conflictum assumptis, turrem tuam acriter expugnarent, ita quod eam, te  uix tandem per fugam liberato, ceperunt, et adhuc quidam sub nomine communitatis detinent occupatam, multis, tam tibi quam adiutoribus tuis, damnis et iniuriis irrogatis. Licet ergo filii Gregorii de Polo nos et Romanam Ecclesiam uehementer offenderint, eis tamen preiudicare minime uolumus, cum nondum in curia nostra fuerint iudicati. uerum, paterna tibi uolentes sollicitudine prouidere, de communi fratrum nostrorum consilio et assensu, concedimus et mandamus, ut terram prescriptam teneas et possideas, donec de damnis, que te propter hoc incurrisse monstrabis, et expensis, quas te fecisse propter idem ostendes, maxime postquam tibi precepimus, ut terram ipsam ad opus Ecclesie Romane defenderes et munires, tibi fuerit congrue satisfactum,  salua tibi nichilominus omni alia ratione, quamcunque habes in terra predicta, ita, quod tu de ipsa facias guerram et pacem ad mandatum Romani pontificis, et ipse te manu teneat, et defendat, sicut, secundum bonam et approbatam consuetudinem, dominus debet defendere, ac manutenere uassallum. Tu uero, de terra ipsa nullam transactionem facere attentabis, absque ipsius licentia speciali, quam tamen ipse tibi concedet, si uel urgens necessitas, uel euidens utilitas postulabit. Quia uero inter Ecclesiam Romanam, et urbem, et te, ac nobiles memoratos pacem et concordiam affectamus, si forte necessitas faciende pacis exegerit, ut ipsam terram,  uel partem ipsius accipiamus ad manus nostras, tu, recepta satisfactione pecunie, uel excambio competenti, eam nobis propter hanc causam tradere procurabis. Nulli ergo, etc. Hanc paginam nostre concessionis, etc. Si quis autem, etc.

Datum Rome apud Sanctum Petrum, uII Idus Octobris.



CXXXIu  . ARCHIEPISCOPIS ET EPISCOPIS, PER FRANCIAM CONSTITUTIS. Ipsos a sententia interdicti ab abbate . . . . Casemarii, in negotio pacis inter reges Anglie et Francie, lata immunes pronuntiat  . 

Ad nostram noueritis audientiam peruenisse quod cum dilectus filius, abbas Casemarii, nuntius noster,  uos Meldis ad colloquium conuocasset, exhibitis litteris, que uobis pro reformanda pace inter carissimos in Christo filios nostros, Ph. Francorum, et I. . Anglorum reges illustres a sede apostolica mittebantur, habito consilio respondistis quod cum predictus rex Anglie iuxta nostrarum continentiam litterarum minime processisset, uos, propter perplexitates multas et magnas calamitates, quas imminere uerebamini Ecclesie Gallicane, nos consulere decreuistis, et, ne interim prefatus abbas procederet, ad nostram audientiam appellastis, certum appellationi terminum prefigentes, ad quam prosequendam, data fide in manu eiusdem abbatis, uos per pacis osculum astrinxistis, ita quod post terminum  esset ab officio pontificali suspensus, si quis appellationem ipsam in termino prosequi non curaret, presentibus nuntiis regis uestri, qui hoc ipsum uobiscum pariter approbabant. Utrum autem prefatus abbas exegerit huiusmodi cautionem, an uos spontanei obtuleritis, ignoramus. Commendamus tamen et in illo zelum, si gratis recepit oblatam, et in uobis deuotionem, si spontaneam obtulistis. uerum, quia fidem et obedientiam uestram nos, et predecessores nostri sumus frequenter experti, ut ostendamus affectum, quem non solum ad uos, et ecclesias Gallicanas, uerum etiam ad ipsum regem, ac regnum Francorum habemus, nolumus uos hoc uinculo tenere ligatos, sed appellationem interpositam prosequamini, prout regno et sacerdotio noueritis  expedire, quia nos ita uolumus sacerdotii iura integra conseruare, ut etiam regni iura custodiamus illesa.

Datum Laterani, uII Idus Augusti, anno septimo.



CXXXu  . G. SANCTI ADRIANI DIACONO CARDINALI, APOSTOLICAE SEDIS LEGATO. De eodem argumento ac in epistola huiusce libri septimi 129. 

Recepimus nuntios quos ex parte regia Willelmus  Capparonis nuper ad nostram presentiam destinauit, abbatem uidelicet de Refesia, et Albertinum prepositum, quibus per mandatum regale feci adiungi uenerabilem fratrem nostrum, Anselmum, Neapolitanum archiepiscopum, et dilectum filium, Thomam, regium iustitiarium de Gaieta, diligentique meditatione pensauimus que per eos petita sunt, et oblata, insuperque promissa, que omnia cum iis que requisiuimus schedula continet interclusa. uolentes autem tibi deferre, cui commisimus uices nostras, noluimus eis finale dare responsum, sed ad te cuncta decreuimus referenda, discretioni tue per apostolica scripta mandantes, quatenus, statu Sicilie prudenti meditatione pensato, tractatum pacis aut consummes, aut rumpas, seu protrahas,  sicut uideris expedire, quod totum idcirco tue discretioni sub trina disiunctione committimus faciendum, quia tu plenius causarum et temporum, nec non rerum, ac personarum potes circumstantias intueri. Tu ergo, de plenitudine gratie nostre securus, Deum habens pre oculis, nos etiam, ac te ipsum, et tam apostolice sedis honorem, quam regis salutem, et regni quietem attendens, studiose procedas ad omnia cum illorum consilio, quos fideles expertus es, ac deuotos, primam a Deo, et secundam a nobis recepturus pro tuo labore mercedem. Ad hec scribimus uniuersis, quibus scribendum per tuas litteras suggessisti, per apostolica tibi scripta mandantes, ut negotium Romanum et Messanen. studeas temperare, prout necessitas postulauerit  utrorumque.

Datum Rome, apud Sanctum Petrum, Iu Non. Octobris.



CXXXuI  . P. EPISCOPO, PANORMITANO ELECTO  . Ipsum ad pacem comparandam hortatur. 

Cum gratiam nostram sis in multis expertus, dubitare non debes quin personam tuam in Domino diligamus, et cum in nobis uirtus constantie sit probata, mobilitatis non debet uitium formidari. uerum, discretio, que uirtutum est condimentum, inter aduersos euentus diuersa nos cogit pro tempore temperare. Tu ergo, de gratia nostra securus, ea studeas operari, per que magis ac magis in te fidei  puritas, ac deuotionis sinceritas elucescant, quia nos nichil, auctore Deo, quantum homini datur, de contingentibus omittemus, quin erga fideles et deuotos ex una parte, ac infideles et indeuotos ex altera, equitatis lance pensata, regio tramite procedamus. Quia uero frequenter angelus Satane transfigurat se in angelum lucis, non facile credas omni spiritui, donec ueraciter probes utrum huiusmodi spiritus sit ex Deo, ne forte, maligno deceptus errore, dicas bonum malum, aut malum bonum,  ponasque lucem tenebras, aut tenebras lucem.

Datum Rome, apud Sanctum Petrum, III Non. Octobris.



CXXXuII. . . . . . ILLUSTRI REGI UNGARIAE. Gratulatur quod legato transitum concesserit; hortatur ut eum benigne et honorifice tractet  . 

Gratum gerimus, et acceptum, et serenitatem tuam in Domino commendamus, quod licet primo, quibusdam occasionibus motus, dilecto filio, L. tituli Sancte Crucis presbytero cardinali, apostolice sedis legato, transitum feceris denegari, ne procederet ad coronandum Ioannitium, dominum Bulgarorum, donec controuersiam que inter te et illum, super  terrarum terminis uertitur, iudicio uel concordia terminares, postmodum tamen, ob reuerentiam apostolice sedis et nostram, usus consilio saniori, ei transeundi pro uoto concessisti liberam facultatem. Sane, quam cito uerbum illud ad aures nostras peruenit, quasi preuidimus et prediximus quod nunc uidemus, et gaudemus impletum, quod uidelicet non receptis litteris nostris, nec etiam tuis nuntiis exspectatis, corrigeres per te ipsum quod in iniuriam apostolice sedis uideri poterat attentatum. Cum igitur cardinalem predictum deuote receperis, et honorifice pertractaris, ut bonum initium meliori fine concludas, celsitudinem tuam rogamus attentius et monemus, quatenus eum in reditu suo benigne recipiens et honeste pertractans, per regnum tuum  facias secure conduci, ut, et ipse, qui magnum in Ecclesia Dei obtinet locum, et nobis inter ceteros fratres nostros charus existit, ad honorem et profectum tuum fortius obligetur, et nos, qui persone nostre reputamus impensum quidquid honoris exhibetur eidem, magnificentiam tuam propter hoc debeamus propensius commendare.

Datum Rome, apud Sanctum Petrum.



CXXXuIII. ARCHIDIACONO PAPIENSI. Ut in causa, que inter Guillelmum de Tabiaco et abbatem de Clauat. Mediolanensis dieceseos uertebatur et ipsi commissa fuerat, procedere possit. 

Significante dilecto filio, Guillelmo de Tabiaco,  nos accepisse cognoscas, quod cum ipse, et . . . . abbas de Clauat. Mediolanensis dieceseos, super quodam feudo sub examine uenerabilis fratris nostri, Mediolanensis archiepiscopi  , iudicis ordinarii, litigarent, idem archiepiscopus eamdem causam P. Menelotio, canonico Mediolanensi, commisit fine debito decidendam, qui contra eumdem G . . . sententiam promulgauit, a qua fuit ab ipso G . . . ad nostram audientiam appellatum. Quamuis autem procurator  ipsius, ad apostolicam sedem accedens, ad te commissionis litteras impetrauerit, nullam de appellatione predicta facientes mentionem, ne tamen propter hoc tua possit iurisdictio impediri, discretioni tue per apostolica scripta mandamus, quatenus, legitime in appellationis causa procedens, sententiam ipsam, appellatione remota, sicut iustum fuerit, confirmare uel infirmare procures. Nullis litteris ueritati, etc

Datum Rome, apud Sanctum Petrum, Nonis Octobris.



CXXXIX  . . . . . . ARCHIEPISCOPO BREMENSI  , ET SUFFRAGANEIS EIUS, ET ABBATIBUS, PRIORILUS, ET ALIIS ECCLESIARUM PRAELATIS, IN BREMENSI PROuINCIA CONSTITUTIS. Ut fideles ad se contra Liuonie barbaros cruce signandos inuitet. 


Etsi uerba euangelizantium pacem, et euangelizantium bona in omnem terram exierint, et in fines etiam orbis terre, ita quod mundus merito argui possit de iustitia et peccato, Behemoth tamen sub umbra calami dormiens, qui cum flumen absorbeat non miratur, sed fiduciam habet quod Iordanis influat in os eius, sic quosdam a ueritatis lumine reddidit alienos, et mentes infidelium excecauit, ut illuminatio Euangelii glorie Christi fulgere non possit in illos, nec ipsi eum cognoscere ualeant, qui splendescere de tenebris  fecit lucem, traditi in reprobum sensum, ut ira Dei de celo super impietatem eorum et iniustitiam reueletur, eo quod in iniustitia detinent ueritatem. Licet enim lumen uultus Dei signatum sit super eos, ut inuisibilia eius possent conspicere intellecta, quia tamen, cum cognouissent Dominum, ipsum sicut Deum glorificare minime curauerunt, facti sunt uelut arida in Ade opere maledicta, spinas et tribulos germinans, que fructum afferre debuit tricesimum, sexagesimum, et centesimum. uerum, Dominus, qui non angelos sed semen Abrahe apprehendit, ut fleret pontifex fidelis ad Deum, ne omninno perderet quod crearat, dedit in solitudine cedrum, spinam,  myrtum pariter et oliuam, ut terram sine aqua in aquarum exitu collocaret. Sane, cum Liuonum gens usque ad hec tempora fuisset infidelitatis tenebris inuoluta, et ad agnitionem non uenerit ueritatis, ut quasi solitudo fructum boni operis non afferret, nuper in ea Dominus misit sancte predicationis fluenta, ut ipsam, ad quam, pro asperitate proprie siccitatis, uia predicatoribus non patuit usquemodo, aquis que pertranseunt inter medium montium  feliciter irrigaret, ex quibus iam bestie agri potant, quas Petrus mactans incorporando fidei catholice manducauit. In ipsa siquidem Dominus dedit cedrum, eos uidelicet qui uirtutibus preminent, et Christi sunt bonus odor, spinam et posuit in eadem, ut per sancte predicationis officium, et comminationem iudicii, mentes ipsorum compunctionis dolore quasi quibusdam aculeis perforentur, qui lacrymas quasi sanguinem anime ab eorum oculis faciant emanare. Myrtum quoque posuit et oliuam, eos uidelicet qui desolatos consolari ualeant in pressura, ne pro immoderata tribulatione desperent, et illos qui, misericordie operibus insistendo, indigentibus satagant subuenire. uerum, quia ex parte compluit Dominus terram illam,  et ex parte ipsam reliquit hactenus incomplutam, uenerahilis frater noster, Al. eorumdem episcopus, ad conuersionem illorum operam tribuens efficacem, tres religiosorum ordines, Cisterciensem uidelicet, monachorum, et canonicorum regularium, qui, discipline insistentes pariter et doctrine, spiritualibus armis contra bestias terre pugnent, et fidelium laicorum, qui, sub Templariorum habitu, Barbaris infestantibus ibi nouellam plantationem fidei Christiane resistant uiriliter et potenter, studuit ordinare, ad agnitionem fidei reuocare pro uiribus satagens aberrantes. At, cum messis sit multa, operarii uero pauci, a nobis idem episcopus humiliter postulauit, ut sacerdotes et clericos circumadiacentium regionum, qui, affixo suis humeris  signo crucis, uouerunt Hierosolymam proficisci, in messem ipsius ad annuntiandum gentibus Iesum Christum mittere dignaremur, et nichilominus laicos, qui, propter rerum defectum et corporum debilitatem, terram Hierosolymitanam adire non possunt, permitteremus in Liuoniam contra barbaros proficisci, uoto in uotum de nostra licentia commutato. Nos igitur, eius precibus beneuolum prebentes fauorem, postulata ipsi duximus indulgenda, ut sermo Dei in eos currere ualeat, et Christiana religio propagari, adiicientes insuper, ut, cum dictus episcopus diuini uerbi seminatores in gentem illam duxerit destinandos, in quamcunque Bremensis prouincie ciuitatem, castellum uel  uicum iutrauerint, si locus ille fuerit superpositus interdicto, in eorum iucundo aduentu semel in anno aperiantur ecclesie, et excommunicatis et nominatim interdictis exclusis, diuina ibi officia celebrentur, propter Euangelii reuerentiam, quod assumpserunt in gentibus predicandum, per quod, abolito uetustatis errore, ad uiam ab inuio, et a tenebris reducantur ad lucem, liberati a seruitute corruptionis in libertatem glorie filiorum Dei, et ipsius reuelata facie gloriam speculantes, in eamdem imaginem transformentur. Quoniam autem qui seminat et qui metit, non erit uacuus a mercede, uolentes uos participes fieri mercedis eorum, uniuersitati uestre per apostolica scripta precipiendo mandamus, quatenus, eis in euangelizando  prebentes auxilium opportunum, que a nobis eisdem misericorditer sunt indulta, per uestras parochias nuntiari et obseruari firmiter faciatis. ad subuentionem eorum nichilominus commissum uobis populum exhortando, ut euntes flendo qui semina sua mittunt, cum exsultatione ueniant manipulos reportantes.

Datum Rome, apud Sanctum Petrum, Iu Idus Octobris.



CXL. . . . . ARCHIEPISCOPO TURRITANO. Ut Ytochor de Thorum, qui acolythum sibi ignotum interemerat, absolui faciat. 

Sua nobis Ytochor de Thorum significatione monstrauit, quod, cum bone memorie . . . . Empuricnsis  episcopus, quondam acolythum a domo sua, propter excessus quosdam, et enormia que commiserat, expulisset, ipse, habitum abiiciens clericalem, intonso crine, et sine corona, in laicali habitu incedebat. Ipse autem . . . . et . . . . pater eius, qui aduersus eumdem Y. graues inimicitias exercebant, sibi quamdam uineam fere totaliter inciderant, quamdam in ea partiunculam relinquentes. Cumque postmodum dictus acolythus partiunculam illam que remanserat, et quam se destructurum predixerat, deuastaret, idem Y. casu fortuito superueniens, ipsum acolythum, instigante diabolo interemit. Super quo cum iniunctam sibi penitentiam peregisset, et tu eum adhuc excommunicationis  laqueo propter hoc asseras innodatum, humiliter postulauit a nobis, ut eum, cum ad nostram presentiam uenire non possit, faceremus absolui. Quocirca, fraternitati tue per apostolica scripta mandamus, quatenus, cum, secundum predicta, ex habitu uel tonsura in eo deprehendere non potuerit ordinem clericatus, nisi per alia tibi constiterit argumenta, quod eum clericum esse cognoceret, nec tu ipsum tanquam excommunicatum euites, nec ab aliis facias euitari; alioquin, eum secundum Ecclesie formam absoluas, et eidem, iniuncto quod talibus consueuit iniungi, expensas quas facturus fuisset ad sedem apostolicam ueniendo, itineris nichilominus redempto labore, in opera pietatis facias erogari.

 Datum Rome, apud Sanctum Petrum, III Id. Octobris.



CXLI. EIDEM. Ne debita, que conuersa in usus ecclesie non probantur, soluere teneatur. 

Ad audientiam nostram, pluribus referentibus, est delatum, quod bone memorie, B. predecessor tuus, quibusdam quedam instrumenta concessit, per que non modicam compelleris persoluere pecunie quantitatem, propter quod Turritana ecclesia incurrit non modicum detrimentum. uolentes igitur Turritane ecclesie, sicut tenemur, indemnitatibus  precauere, auctoritate tibi presentium indulgemus, ne debita illa soluere iuxta sanctiones legitimas tenearis, que conuersa in usus Ecclesie non probantur. Nulli ergo . . . nostre concessionis, etc. Si quis autem, etc.

Datum, ut in alia.



CXLII. POPONI, PATAuIENSI ELECTO  . Plebes S. Agathe et de Stadeloit episcopali mense deputatas ipsi confirmat. 

Ex parte tua fuit propositum coram nobis, quod tres predecessores tui propter destructionem, et inopiam episcopatus Patauiensis in Krhems  , Sancte Agathe, et in Stadeloit  plebes episcopali  mense liberaliter contulerunt, quas quadraginta annorum spatio habuerunt continue, ac pacifice possederunt. Quare nobis humiliter supplicasti, ut easdem plebes tam tibi quam Ecclesie tue auctoritate dignaremur apostolica confirmare. Nos igitur, tuis precibus inclinati, presentium tibi auctoritate concedimus, ut, saluo apostolice sedis mandato, plebes teneas memoratas, sicut predecessores tui noscuntur hactenus pacifice possedisse. Decernibus ergo, etc. Hanc nostre concessionis, etc. Si quis, etc.

Datum Rome, apud Sanctum Petrum, Idibus Octobris.



CXLIII EIDEM  . Ius patronatus ecclesie S. Marie Patauiensis ipsi confirmat. 


Cum a nobis petitur, etc. usque: assensu, ius patronatus ecclesie Sancte Marie Patauiensis in qua moniales morantur, quod Henricus, quondam imperator bone memorie, Wolfkero, predecessori suo, et ecclesie Patauiensi concessit  intuitu pietatis, cum pertinentiis, suis, sicut illud iuste possides, et quiete, tibi et Ecclesie tue auctoritas apostolica confirmamus, etc. Decernimus nostre confirmationis, etc. Si quis, etc.

Datum, ut in alia.



CXLIu. CAROLO, CANONICO AQUILEGENSI. Recipit eum sub protectione. 


Iustis petentium, etc., usque assensu; personam  tuam, etc., usque suscipimus. Specialiter autem prebendam quam habes in Aquilegensi Ecclesia sicut eam iuste possides et quiete, auctoritate tibi apostolica confirmamus, etc. Nulli ergo, etc. Hanc paginam nostre protectionis et confirmationis, etc. Si quis autem, etc.

Datum, ut in alia.



CXLu. HERLUINO, LETHGLENNENSI EPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. Recipit eum sub protectione. 

In eminenti apostolice sedis specula, etc. usque prouidere. Eapropter, etc., usque annuimus, et predictam Lethglennensem Ecclesiam, cui, auctore Deo,  etc., usque communimus. Statuentes, ut quascunque possessiones, etc., usque uocabulis exprimenda: Ipsam Lethglennensem ciuitatem, in qua cathedralis sedes est, cum ecclesiis, possessionibus, natiuis et omnibus aliis pertinentiis suis; Clauam Eidnec, cum ecclesiis, possessionibus, et natiuis, et aliis pertinentiis suis; Thechmochua, cum ecclesiis, possessionibus, et natiuis, et aliis pertinentiis suis; Thechmocdoch in Nuacongbail, cum ecclesiis, possessionibus, et natiuis, et omnibus aliis pertinentiis suis; Domnachescrach, Tulach et Collabbain, cum ecclesiis, possessionibus, et natiuis, et omnibus pertinentiis suis; Strutar, Glondussen, cum aliis ecclesiis, possessionibus, et natiuis, et omnibus aliis pertinentiis suis; Cetorlocth Slebre, cum ecclesiis,  possessionibus, et natiuis, et omnibus aliis pertinentiis suis; Glotach, cum ecclesiis, possessionibus, natiuis, et aliis pertinentiis suis; Cluainerena, Achadarglaiss, cum ecclesiis, possessionibus, natiuis, et aliis pertinentiis suis; Iurnaide, Lenidruim, Urard, cum ecclesiis, possessionibus, natiuis, et omnibus aliis pertinentiis suis; Techmolling, cum ecclesiis, possessionibus, et natiuis, et omnibus aliis pertinentiis suis; Midissel. cum ecclesiis, possessionibus, natiuis, et omnibus aliis pertinentiis suis; Berrech, cum ecclesiis, possessionibus, natiuis, et omnibus aliis pertinentiis suis; Athfadat, Cellasnad et Artingeneda, Iirecellend, cum ecclesiis, possessionibus, natiuis, et omnibus aliis pertinentiis suis;  Dissurtrich, Balanna, cum ecclesiis, possessionibus, natiuis, et omnibus aliis pertinentiis suis; Cellederggida, Radmor, cum ecclesiis, possessionibus, natiuis, et omnibus aliis pertinentiis suis; Tilachfortchm,  Cluammormedoc, cum ecclesiis, possessionibus, natiuis, et omnibus aliis pertinentiis suis; Achadadall, cum ecclesiis, possessionibus, natiuis, et omnibus aliis pertinentiis suis; Druimcosinti, et ecclesiam Dathilec, et Celmecchatil, in parochia Hubargaühuby, Leus, Hofclmeth, Fodereth, Odron, cum Thathmolig, possessionibus, natiuis, et omnibus aliis pertinentiis suis; decernimus ergo, etc., usque profutura, salua sedis apostolice auctoritate, et Dublinensis archiepiscopi debita reuerentia. Si qua igitur, etc. Cunctis autem, etc.

Datum Rome, apud Sanctum Petrum, per manum Ioannis, sancte Romane Ecclesie subdiaconi et notarii, Idibus Octobris, indictione uIII, Incarnationis Dominice anno 1204, pontificatus uero domini  Innocentii pape III anno septimo.



CXLuI  . IOANNI PRESBYTERO, RECTORI, ET FRATRIBUS HOSPITALIS RIuI CENERARII [al. RIuICENERATII]. Recipit eos in protectionem sub annuo censu. 

Cum a nobis petitur, etc., usque inclinati, personas uestras et hospitale Riui Cenerarii, in quo diuino estis obsequio mancipati, cum omnibus que inpresentiarum rationabiliter possidetis, aut in futurum iustis modis, ete., usque suscipimus, et presentis scripti patrocinio communimus. Ad indicium autem huius protectionis percepte, nobis et successoribus nostris tres solidos Lucanensis monete gratis oblatos annis singulis persoluetis. Nulli ergo,  etc. nostre protectionis, etc. Si quis autem, etc.

Datum Rome, apud Sanctum Petrum, XII Kalendas Nouembris.



CXLuII  . . . POTESTATI, ET POPULO IANUENSIBUS. Ut predatores munerum a Balduino missorum ad restituendam predam cogant. 

Graue gerimus et indignum, nec ulterius possumus sub dissimulatione transire, quod plurimi Ianuenses nobis iniuriam pro honore, offensam pro gratia, et maleficia pro beneficiis rependentes, sacrosanctam Romanam Ecclesiam, tam in capite quam in membris grauiter persequuntur, benignitate nostra nequiter abutentes, ut, quia nos ad indulgendum  sibi sepe faciles ac fauorabiles inuenerunt, ipsi ad offendendum nos proni semper inueniantur, et prompti. Nuper enim, [cum carissimus in Christo filius noster, Balduinus, Constantinopolitanus imperator illustris, per dilectum filium, fratrem Barrochium, dudum in Lombardia domorum Templi magistrum, ad exhibendas sue deuotionis primitias quedam nobis donaria destinaret, uidelicet, carbunculum unum emptum, ut asserit, mille marc. argenti, unum annulum pretiosum,  examita quinque, palliumque peroptimum ad altaris ornatum, et per eumdem ad opus templi transmitteret duas iconas, unam habentem tres marcas auri, et aliam decem marcas argenti, cum ligno uiuifice crucis et multis lapidibus pretiosis, duas cruces aureas, et inter topazios, smaragdos, et rubinos pene ducentos, unam crystallinam ampullam, et duos scyphos argenteos, unam sacellam desuper deauratam, duas capsellas, et unam ampullam argenteas, et insuper quinquaginta marcas argenti, Henr. Belamuto, et W. Portus, ciues uestri, cum septem Galeis in portu de Mothone, ei supradicta omnia nequiter abstulerunt, quamuis ex parte nostra et imperatoris predicti fortiter reclamaret, et diligenter exponeret, quantum ciuitas Ianuensis  propter hoc posset incurrere detrimentum; qui, cum nullo modo proficeret apud illos, tandem eis uidentibus uniuersa distinxit, ostendens que ad domum Templi, et que ad sedem apostolicam pertinerent. Cum igitur apostolice sedis iniuria, et predicti imperatoris offensa, uobis nec ad honorem proficiat, nec ad profectum accedat, deuotionem uestram monemus, et hortamur attentius, per apostolica uobis scripta mandantes, quatenus prenominatos ciues uestros ad restituenda oblata efficaciter compellatis,] et ea in manu uenerabilis fratris nostri . . . archiepiscopi uestri  , faciatis integre resignari. Alioquin, cum negligere perturbare peruersos, nichil sit aliud quam fouere, nec carent scrupulo societatis occulte, qui manifesto facinori  desinit obuiare, noueritis, nos eidem archiepiscopo, sub debito fidelitatis, in uirtute obedientie, iniunxisse, ut, remoto cuiuslibet appellationis obstaculo, malefactores predictos cum complicibus suis, pulsatis campanis et candelis accensis, excommunicationis mucrone percellat, et ciuitatem uestram generali subiiciat interdicto: ita, quod preter baptisma paruulorum, et penitentias morientium, nullum in ea diuinum officium celebretur; et, si nec sic fuerit satisfactum, manus nostras in uos curabimus durius aggrauare, predictus etiam imperator dignam sumet de uobis pro tanta presumptione uindictam.

Datum Rome, apud S. Petrum, II Non. Nou.



CXLuIII  . MATTHAEO ET FRATRIBUS MONASTERII SANCTAE MARIAE DE BOTRANO. Commutationem locorum Floris et Botrani, inter ipsos ab una, et Archiepiscum Capitulumque Cusentinos, ab altera parte, factam, auctoritate apostolica confirmat.  


Ut palmes, quem Pater celestis plantauerat, non tam floreret in Flore, quam fructificaret in Botro, et uberiorem fructum odoris et honestatis afferret,  pluresque currerent in odorem suauitatis illius, si abundantius Auster perflaret hortum aromatum, nec pateret uinea Domini Sabaoth flatibus Aquilonis, uenerabili fratri nostro, Luce, archiepiscopo, et dilectis filiis, capitulo, Cusentinis, dedimus in mandatis  , ut, quoniam in loco Floris non solum uer et autumnum acerbitas sibi frigoris uendicabat, sed menses etiam metiebatur estiuos, locusque Botrani, ad Ecclesiam pertinens Cusentinam, religioni congruus dicebatur, a uobis iuxta estimationem ipsius archiepiscopi recepto excambio competenti, predictum locum cum pertinentiis suis uobis assignare curarent, illum in uos ita libere conferentes, sicut excambium ad ipsos libere transferretur, ut, sicut monasterium Floris ad nos  nullo medio pertinebat sic monasterium, quod in Botrano consurgeret, ad nos nullo mediante spectaret, dilectis etiam filiis . . . Sancti Spiritus, et . . . de Coratio abbatibus, et fratri Rog. de Tarcian. dedimus firmiter in mandatis, ut eos ad id per censuram ecclesiasticam, appellatione remota, compellere procurarent. Cumque idem archiepiscopus mandatum nostrum, quantum in eo fuit, humiliter fuerit exsecutus, canonici uero eius contradicerent uoluntati, exsecutores predicti canonicos ipsos a perceptione prebendarum suarum, auctoritate apostolica, suspenderunt. Quamuis autem quidam ex canonicis ipsis tecum, fili abbas, in nostra presentia constituti, uicinitatem Botrani, et compensationis distantiam, et scandalum ciuium  allegassent, nos tamen, uobis prouidere uolentes, cum archiepiscopus uobis in fauorem religionis certam partem possessionum suarum conferre de canonica permissione ualeret, uenerabili fratri nostro . . . Marturanensi episcopo, et predicto . . . de Corratio, et . . . de Formosa abbatibus, et . . thesaurario Marturanensi, mandauimus  , ut inquirerent super his sollicite ueritatem, et, si competens esset excambium quod archiepiscopus idem receperat, uel competens offerretur, ipso recepto, commutationem huiusmodi facerent inuiolabiliter obseruari; alioquin, cum iuxta mandati nostri tenorem, absque recompensatione congrua fieri minime debuisset, eam in irritum reuocarent, ita quod,  si non omnes his exsequendis interesse ualerent, tres eorum ea nichilominus adimplerent. Licet uero unus exsecutorum ipsorum uiam fuerit uniuerse carnis ingressus, et tertius dissentiret, duo tamen recompensationem congruam iudicarunt. Quia ergo tenet sententia plurium, secundum canonicas sanctiones, licet potuissemus de iure, quod predicti duo, dissentiente tertio, approbauerant, approbare, ac in canonicos animaduertere grauius, quia latam in se a primis exsecutoribus sententiam non seruarant, in bono tamen malum uincere cupientes, eis precipiendo mandauimus  , ut commutationi eidem sine difficultate qualibet consentirent. Ipsi  ergo, sicut in eorum litteris perspeximus contineri auctoritate mandati nostri, et operis pietate prospecta, considerata quoque multa utilitate possessionis de Syla, quam uos obtulistis eisdem de assensu et uoluntate communi, quod mandauimus humiliter exsequentes, locum Botrani certis terminis limitatum, cum ecclesiis ibidem positis, uobis libere concesserunt, possessione de Syla certis distincta limitibus, ecclesia Sancti Nicolai de Botulo, cum omnibus tenimentis suis, et ecclesia Sancti Martini de Ioue, cum tenimentis suis, quodam molendino in fluuio Cardon. posito, et tenimento, quod Canale uocatur, a uobis pro commutatione receptis. Ut igitur quod de mandato nostro laudabiliter est impletum, auctoritate nostra robur maioris obtineat firmitatis,  commutationem ipsam, sicut in partium authenticis continetur, auctoritate apostolica confirmamus, et presentis scripti patrocinio communimus. Ceterum, ne de forma commutationis ipsius in posterum dubitetur, authenticum a predictis archiepiscopo et capitulo Cusentinis super ipsa confectum, de uerbo ad uerbum huic confimationi nostre duximus subscribendum, cuius tenor est talis. In nomine Patris, et Filii, et Spiritus sancti, eterne, omnipotentis et indiuidue Trinitatis. Amen. Apostolica sedes, que principale tenet in orbe dominium, potestate sibi tradita, salubre semper subditis dat mandatum, cui nullus, qui iustitie semitas proponit incedere, pertinaci debet animo contraire. Paterna siquidem pietas, que diuersos  filiorum ordines indifferenter in suo gremio colligit, cunctis omni tempore sic prouidet, ut, bonis temporalibus conuenienti statu dispositis, donis perpetuis fideles per ea gaudeant acquisitis. Hinc est, quod dominus papa, precibus uenerabilium abbatis et fratrum de Flore pulsatus, nobis, archiepiscopo et capitulo Cusentinis, huiusmodi litteras destinauit.  Innocentius, episcopus, seruus seruorum Dei, uenerabili fratri . . . archiepiscopo, et dilectis filiis, capitulo Cusentinis, salutem et apostolicam benedictionem. Cum in habitu regulari, sub religionis monastice disciplina, tu, frater archiepiscope, portaueris iugum Domini ab adolescentia tua, et sic fueris fidelis in pauca,  quod constitui merueris supra multa, ut in futuro supra plurima statuaris, illorum debes necessitatibus specialiter subuenire, qui, sedentes secus pedes Domini cum Maria, in lege ipsius iugiter meditantur, partem optimam eligentes. Sane, significantibus dilectis filiis . . . abbate ac fratribus monasterii de Flore, nos noueritis accepisse, quod monasterium ipsum, positum in montanis, usque adeo est uentis expositum, ut, pre acerbitate et assiduitate frigoris, hiems non solum sibi uer uendicauerit et autumnum, sed in menses estiuos suos terminos dilatarit. Patet etiam locus ipse incursibus malignorum, per hoc non modicum quieti  fratrum aduersus, et per primum contrarius sospitati. Cum ergo locus quidam, qui Botranus dicitur, et ad ecclesiam pertinet Cusentinam, religioni esse idoneus referatur, deuotionem uestram monemus et exhortamur attentius, et per apostolica uobis scripta mandamus atque precipimus, quatenus, ab abbate ac fratribus ipsis, iuxta estimationem tuam, frater archiepiscope, recepto excambio competenti, predictum locum cum pertinentiis suis ipsis assignare curetis, illud in eos ita libere conferentes, sic excambium ad uos libere deuoluetur, ut, sicut monasterium Floris ad nos nullo pertinet mediante, sic monasterium quod in Botrano consurget nobis nullo medio supponatur. Alioquin, noueritis nos dilectis filiis . . . Sancti  Spiritus, et . . . de Coratio abbatibus, et fratri Rog. de Turcian. dedisse firmiter in mandatis, ut uos ad id, monitione premissa, per censuram ecclesiasticam, appellatione remota, compellant.

Datum Ferentini, Kalendis Septembris, pontificatus nostri anno sexto.

»His ergo receptis litteris, cum ego predictus archiepiscopus, recepto ab antedictis fratribus competenti excambio, mandatum apostolicum exsecutioni mandassem, sed canonici nostri pro ipsa mandati magnitudine minus facile ad id possent induci, ad sedem apostolicam quibusdam ex ipsis euntibus, commutationis arbitrium aliis a domino papa exsecutoribus est commissum. Quibus renuntiantibus, quod esset competens commutatio,  et summo pontifice, ut fieret, iterum, per apostolica scripta iubente, prospecta pietate simul et uirtute mandati, et considerata multa utilitate possessionis, quam in Syla nobis memorati abbas, et fratres Floris longe melius, quam prius ostenderant, obtulerunt, de communi tandem uoluntate atque consensu, mandatum apostolicum humiliter et fideliter, sicut debuimus, curauimus adimplere. Damus itaque uobis, domine Matthee, uenerabilis abbas Floris, et fratribus successoribus uestris in perpetuum, ecclesiam Sancte Marie, et ecclesiam Sancti Nicolai, et ecclesiam Sancti Angeli, positas in tenimento Botrani, cum ipso tenimento quod his diuisis et finibus terminatur. Incipit a fonte  Sancti Ioannis de Clauco, et ascendit ab orientali parte per uiam publicam usque ad petras fixas, que diuidunt inter nemus Botran. et nemus Crepisciti, et a meridie uadit quedam semita per medium ipsius nemoris, et descendit ad flumen Aiasse, transitque ipsum flumen per terminum Sancti uitalis, et ferit ad uallon. tornaricium, et ascendit per ipsum ualon. ad uiam de Pantanellis, et uadit ipsa uia usque ad locum, qui dicitur tres aree. Et a parte occidentali descendit per ualloncell. de Bubernet, qui coniungitur cum uallon. de Ursata, et descendit a parte septentrionali per ipsum uallon. de Ursaia, usque ad memoratum flumen usque ad uallonem. qui dicitur de Clauc. et ascendit per ipsum uallon, usque ad terras que  uocantur de Abiuso, et ascendit per fines ipsarum terrarum, et ferit ad uiam, que uadit ad Casale Pulian. et uadit ipsa uia usque ad terminum terre Iac. de Pulian. et uadit per ipsum terminum usque ad ualloncell. siccum, qui descendit usque ad uallon. de Clauc. et ascendit per ipsum uallon. usque ad predictum fontem Sancti Ioannis de Clauco, et concludit in priori fine. Hoc tenimentum commutamus et concedimus uobis cum nemore, uineis, arboribus, aquis, molendino, et omnibus que ibidem Cusentin. Ecclesia in episcopalis mense demanio pacifice hactenus, ac libere tenuit et possedit, concedentes nichilominus uobis uestrisque posteris potestatem construendi ibidem monasterium, sicut in prenotatis litteris apostolicis  continetur, et possidendi locum ipsum libere ac pacifice sicut possedit et habuit hactenus ecclesia Cusentin. et faciendi in eo, et de eo quidquid uobis posterisque uestris placuerit, reseruato Ecclesie nostre tantum usu incidendorum lignorum in parte nemoris his finibus designata. Incipit a fonte Sancti Ioannis de Clauco, et descendit ipsum uallon. Clauc. usque ad riuulum Serron. alti, et ascendit per ipsum riuulum usque ad uiam Serre, et uadit ipsa uia iuxta Serram uersus orientem, usque ad uiam publicam, et reuertitur per ipsam uiam, et concludit in priori fine. Nihil autem iuris, seu potestatis infra huius partis finem nobis, et nostre ecclesie reseruamus, nec licebit nobis nostrisque posteris glandes ibi percipere,  uel in terra ipsa, quam uobis, sicut totam aliam concedimus, aliquid construere, aut in damnum, et scandalum uestri monasterii aliquatenus operari, sed solo usu lignorum, sicut dictum est, contenti erimus, uobis in perpetuum usu glandium, et fundi proprietate relicta. Hoc totum tenimentum, sicut superius descriptum est, uobis commutando concedimus, et tam uobis, quam uestris posteris, sicut iustum fuerit, omni tempore defendemus. Recepimus autem a uobis ecclesiam Sancti Nicolai de Bottulo, cum tenimento ipso, uineis, arboribus, fulla, et molendino, que ibi sunt, et alio molendino in fluuio Cardonis posito, et tenimentum quod Canale uocatur, cum ecclesia Sancti Martini de Ioue cum tenimento suo, quam  uobis bone memorie And. predecessor noster, cum communi capituli consensu concesserat, sub annuo censu libre unius cere, quem nos recepta ipsa ecclesia uobis absolute remisimus, et tenimentum in Syla, quod his diuisis et finibus terminatur. Incipit in flumine, quod dicitur Loric. et uadit a meridie uia publica per uallembonam usque ad flumen Argentiol, et transit per eamdem uiam ad riuum qui dicitur Cassand. et inde uadit usque ad Macla. de Aren. A parte autem orientis, ascendit a predicta Macla de Aren. et tendit per nemus usque ad Serrem, que dicitur Sancti Angeli, et ferit ad Oristas, que diuidunt Mesocampum, et Trag. et descendit in directum ad flumen  Garg. in districto ipsius fluminis per caput Maclarum, et inde transito flumine Garg. per directum ascendit ad cacumen montis, et inde descendit recte usque ad flumen Net. et ab aquilone ascendit ipse fluuius usque ad uadum Castili de Sclauis, et ab Occidente reuertitur uia publica per Trigiam, et per petram Caroli Magni, et per Serram de Grimald, usque ad predictum fluuium Loric. concludit in priori fine. Hoc totum tenimentum cum nemoribus, aquis, et omnibus, que infra se continent, a uobis recipimus, sicut illud monasterium Floris ex imperiali dono hactenus tenuit, et possedit. Ut autem hec commutatio, de mandato domini pape et uoluntate nostra unanimi ad utriusque Ecclesie commodum facta, inuiolabile robur  obtineat, omnes qui pro parte Ecclesie nostre aliquo tempore illam impedire, uel irritare presumpserint, nisi bis et ter admoniti resipuerint, excommunicationis pene subiacere decernimus, et presens priuilegium per manum Alberti scriptoris nostri scribere precipimus, impressione sigilli Ecclesie nostre, necnon nostra, et fratrum nostrorum subscriptione munitum. Anno ab Incarnatione Domini nostri Iesu Christi 1204, Frederici, gloriosissimi regis Sicilie, ducatus Apulie et principatus Capue anno uII, mense Iulii, indictione uII, pontificatus autem nostri anno primo. Ego Lucas Dei gratia Cusentinus archiepiscopus, propria manu subscripsi. Ego Iac. Cusentin. decanus.  Ego, Petrus cantor Cusentin. Ego, Michel thesaurarius. Ego, Ruf. Cusentin. canonicus. Ego, Pag. Cusentin. canonicus. Ego, Bern. Cusentin. canonicus. Ego, Suardus Cusentin, canonicus. Ego Isaac Cusentin. canonicus. Ego, Nic. Cusentin. canonicus. Ego, W. Cusentin. canonicus. Ego, magister Romoaldus Cusentin. canonicus.« Nulli erga, etc., nostre confirmationis, etc. Si quis autem, etc.

Datum Rome, apud Sanctum Petrum, III Kalendas Nouembris.



CXLIX  . MATTHAEO, ABBATI MONASTERII SANCTAE MARIAE DE BOTRANO, EIUSQUE FRATRIBUS TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Recipit ipsos sub protectione, et enumerantur bona ad ipsos spectantia. 


His qui abiecti esse malunt in domo Domini, quam habitare in tabernaculis peccatorum, et sub regulari habitu ei, cui seruire regnare est, humiliter deseruire, quam per seculares illecebras euagari, apostolicum conuenit tam presidium quam subsidium adhiberi, ut tanto licentius in lege Domini meditentur, quanto utilius eis in necessitatibus suis sollicitudine nostra fuerit et auctoritate prouisum. Eapropter, dilecti in Domino filii, uestris olim postulationibus  inclinati, ut palmes, quem Pater celestis, etc., usque ad nos nullo mediante spectaret. Quia ergo archiepiscopus et canonici memorati mandatum nostrum tandem receperunt humiliter, et unanimiter impleuerunt, ut quod auctoritate nostra laudabiliter est impletum, fauoris nostri gratia fortius roboremus, monasterium Sancte Marie in Botran. in ius et proprietatem beati Petri, et sub eius et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus, qui secundum Deum et beati Benedicti Regulam in eodem monasterio, etc., usque obseruetur. Preterea, quascunque possessiones, etc., usque uocabulis exprimenda: locum ipsum Botran. cum ecclesiis Sancti Nicolai et Sancti  Angeli, et aliis omnibus suis pertinentiis, sicut uobis est ab eisdem archiepiscopo et canonicis assignatus; locum Floris, cum pertinentiis suis; locum, qui dicitur Calosub. cum pertinentiis suis; locum, qui dicitur Paraclomitus, et alium locum, qui dicitur Semigari, cum suis pertinentiis; locum, qui dicitur Eremita, cum suis pertinentiis; locum, qui dicitur Campus de Manna, cum alio loco, qui dicitur Misdi, cum omnibus pertinentiis suis; locum, qui dicitur Gimellaria, cum omnibus pertinentiis suis; tenimenta de Garga; tenimenta de Fragullis, de Tassetan, et de Caput rose, cum omnibus pertinentiis suis; terras laboratorias, pascua, siluas, aquas, et quidquid contingit a flumine, quod dicitur Lorica, et uadit per uiam publicam a parte occidentali  usque ad Serraricum, et descendit per ipsam uiam usque ad flumen Sabuti, et ascendit per ipsum flumen usque ad fontem, et uadit inde terminus usque ad flumen Ampulini, quod est a meridie, et descendit ipsum flumen usque ad eum locum, ubi iungitur cum flumine Neto, et ascendit per ipsum flumen usque ad Serram, que respicit Gimellara, et est in finibus monasterii Sancti Tripedii a parte orientis, et inde uadit terminus per fines monasterii abbatis Marci, usque ad uiam que uenit a Cherentea, et uadit per porticum, que uidelicet uia manet in confinio a parte aquilonis usque ad locum, qui dicitur Frassinetum, ex quo loco ascendit terminus per flumen Netum, et ascendit per ipsum flumen  usque ad eum locum, qui respicit ad Cristas, ubi dicitur Tria Capita, et uadit in directum ad Cristas, que diuidunt Mesocampum et Fragulum, et uadit ad Serram, que dicitur Sancti Angeli, et descendit ad uiam publicam, ubi dicitur Macula de Arena, et uadit per ipsam uiam de uallebona, et concludit in priori fine; Tenimentum Fluce, cum omnibus tenimentis suis; redditum Saline de Neto, quinquaginta uidelicet aureorum bisantiorum; monasterium abbatis Marci, et obedientiam Sancti Martini de Neto, et quidquid habetis in tenimento fluminis Frigidi; domos, quas habetis in ciuitate Cusentie; domum etiam, quam emistis in arce Cusentie;  Casalinos sitos circa domum eamdem, uobis a W. iustitiario intuitu pietatis collatos, et domum, quam monasterio uestro obtulit frater Ioannes de Rublan. Statuimus, et presenti decreto sancimus, ut monasterium uestrum nulli, nisi Romane Ecclesie cuius iuris existit, debeat subiacere. Sane, laborum uestrorum quos propriis manibus, aut sumptibus colitis, siue de nutrimentis animalium uestrorum nullis, etc., usque presumat. Liceat quoque uobis clericos, uel laicos, etc. Prohibemus insuper, etc., fas sit absque abbatis licentia de eodem loco discedere. Discedente uiro, etc., usque retinere; illud districtius inhibentes, ne terras, etc. Si que uero donationes, etc. Ad hec etiam, prohibemus, ne aliquis monachus, etc., usque utilitatem.  Quod si facere forte presumpserit, etc., usque respondere. Licitum preterea sit uobis in causis propriis, etc., usque deperire. Insuper, auctoritate apostolica inhibemus, ne ullus episcopus, etc. usque uel remouendo eo, qui pro tempore fuerit, sine mandato Romani pontificis, se aliquatenus intromittat. Prohibemus insuper, ut nullus archiepiscopus, episcopus, uel alii ecclesiarum rectores in uestrum monasterium interdicti, uel in fratres inibi constitutos suspensionis uel excommunicationis sententiam audeat promulgare. Quod si factum fuerit, irritam sententiam illam decernimus, et inanem. Porro, si in mercenarios uestros, pro eo quod decimas non soluitis, siue aliqua occasione eorum, etc., usque: duximus irritandam. Cum autem generale  interdictum, etc. Chrisma uero, etc., usque ordinationes clericorum, et cetera ecclesiastica sacramenta a quocunque malueritis catholico suscipiatis episcopo gratiam atque communionem apostolice sedis habente, qui nostra suffultus auctoritate uobis quod postulatur impendat. Obeunte uero, etc., usque eligendum. Electus autem, a Romano pontifice, uel a quo ipse preceperit, munus benedictionis accipiat. Paci quoque, etc. Decernimus ergo, etc., salua in omnibus apostolice sedis auctoritate. Ad indicium autem quod idem monasterium specialiter beati Petri iuris existat, annuatim unum aureum nobis, nostrisque successoribus persoluetis. Si qua igitur, etc. Cunctis autem, etc.

 Datum Rome, apud Sanctum Petrum, per manum Ioannis, sancte Romane Ecclesie subdiaconi et notarii, III Nonas Nouembris, indictione uIII, Incarnationis Dominice anno 1204, pontificatus uero domini Innocentii pape III anno septimo.



CL  . CLERICIS SANCTI PETRI IN MAGDALONA. Rescribit eis, quoties in Dominicum diem peruigilium incideret, Sabbato ieiunandum, atque pridie S Matthie festa die ieiunii religionem seruandam. 


 [Ex parte uestra fuit quesitum a nobis  , utrum, si Natiuitatem Domini, uel Assumptionem beate uirginis, uel festiuitatem alicuius apostolorum in secunda feria contigerit euenire, die Sabbati precedenti uigilia debeat ieiunari, et utrum in beati Matthie apostoli uigilia sit ieiunium iniungendum. Ad quod breuiter duximus respondendum, quod et  die Sabbati prelibatas festiuitates secunde ferie precedentis, et beati Matthie debet uigilia ieiunari.]  Insuper postulatis, quando sacerdos in Missa perfundere debeat, per litteras apostolicas edoceri. Ad quod taliter respondemus  , [quod semper sacerdos debet uino perfundere, postquam totum perceperit  Eucaristie sacramentum, nisi cum eodem die aliam missam debuerit celebrare, ne, si forte uinum perfusionis acciperet, celebrationem aliam impediret.]

Datum Rome, apud Sanctum Petrum, Nonis Nouembris.



CLI. . . . EPISCOPO TERMULANO  , ET . . . ABBATI SANCTI IOANNIS IN LAMIS. Querelas Fogitanorum aduersus Troianos et Troianum episcopum examinandas ipsis committit. 


Proposuit nobis dilectus filius . . . archipresbyter Fogitanus, ex parte tam cleri quam populi de Fogia, conquerendo, quod, cum in eo loco, in quo Arpa, quondam ciuitas populosa et magna fuerat, sit Fogia constituta, sicut ex antiquis edificiis et fossatorum ambitu demonstratur, grauamen non modicum reputant, quod ille preficitur ipsis, qui eis nequaquam preesse deberet. Nam, post destructionem ciuitatis ipsius, partem dieceseos sue Sipontus, et partem Luceria occupauit; quare aliquanto tempore fuerunt ecclesie Lucerine subiecti. Postmodum uero, Troia, que fuerat dieceseos Lucerine, a sede apostolica impetrauit, episcopali cathedra insigniri; et, cum  Lucerinus episcopus, ipsius ciuitate destructa, apud Alesin. latitaret, Troianus episcopus, et populus sibi commissus, Fogitanam ecclesiam, que tunc sub nullius erat constituta regimine, occuparunt; Fogiam, que, sicut Arpensis ciuitas, fuerat de Camera  principum, ne ipsius ecclesie dominio priuarentur, semel sub Roberto Guiscardo, secundo sub duce Rainone, tertio sub imperatore Lothario, quarto sub clare memorie rege Rogerio, penitus destruentes. uerumtamen, episcopus ipse, contradicentibus clero et populo Fogitanis, nunquam episcopalium possessionem pacificam potuit obtinere, nec maximam partem Lucerine dieceseos, quam occupauerat, possidet; sed siue illa exstiterit Lucerine dieceseos, siue fuerit de Arpensi, Lucerinus episcopus ipsam possidet sine lite, quare, Troianus episcopus ad Fogiam transitum habere non potest, nisi per diecesim Lucerinam At, ubi regni tempestas fuit tranquillitate sedata, et Fogia effecta est, auxiliante Domino, populosa, a regibus, qui per tempora regnauerunt,  obtinuerunt priuilegia libertatis. Unde, cum episcopus et populus Troiani a regibus non possent aliquatenus impetrare, ut Fogiam eorum iurisdictioni submitterent, ipsorum furor est accensus in tantum, quod ad destructionem ipsius inimicos regni iterum et iterum adduxerunt. Tempore namque quo inclyte recordationis rex W. uiam est uniuerse carnis ingressus, adducentes quotcunque inimicos regni potuerunt ad eorum excidium congregare, exceptis hominibus interfectis , damna intulerunt eisdem uiginti millium unciarum, et destruentes ecclesias extra Fogiam constitutas, altare quoddam, quod bone memorie Alexander papa, predecessor noster, consecrarat in honore beati Ioannis, non sunt ueriti uiolare, sanctorum reliquias  in eodem reconditas auferentes. Cumque ipsis nequaquam possint resistere, eo quod Fogia, sicut alie ciuitates regni, eo tempore non munita fuerat, episcopo et capitulo obtulerunt, quod parati erant ipsorum stare mandatis, et eis, tam in temporalibus, licet fieri non deberet de iure, quam etiam spiritualibus obedire, per suos eisdem nuntios supplicantes, ut, si terre parcere forte nollent, ad ecclesias saltem miserationis oculos inclinarent, scituri pro certo, quod, si ab ecclesiarum nollent destructione cessare, ipsis in spiritualibus de cetero nullatenus responderent. Ipsi uero una cum populo responderunt, quod non solum terram destruere, sed ecclesias ipsas euertere, et campanas, et sanctorum reliquias  apud Troiam proposuerant asportare, nolentes de cetero ius aliquod temporale uel spirituale in Fogia obtinere, eo quod locus ipse per eos fieri habebat inhabitabilis, ab ipsis in pascuum aut terram arabilem redigendus. Tandem uero, ipsis, sicut Domino placuit, effugatis, et cum confusione reuersi ad propria, rei seriem clare memorie regi Tancredo exponere curauerunt, qui, confirmans eisdem priuilegia libertatis, adiunxit ut, sicut ex ipsius concessione poterat fieri, uteretur de cetero Fogia uocabulo  ciuitatis, scribens et supplicans bone memorie Clementi et Celestino, predecessoribus nostris, ut eis episcopum concedere dignarentur, qui, eorum uotis fauorem prestantes benignum, quod eos pontificali deberent infula decorare, spem ipsis per suas litteras tribuerunt. uerum, cum imperator Henricus regnum fuisset adeptus, et cancellarius regni esset Troianus antistes  , ab imperatore predicto Fogiam impetrauit, et Fogitanorum bona Troianis ab eodem fecit imperatore concedi. Obtinuit etiam ab eodem, menia Fogie dirui, ut sic saltem eam postmodum destruere possent ex toto. Quod cum ad eorum audientiam peruenisset, ut possent a seruitute huiusmodi liberari, octo millia unciarum auri predicto imperatori dederunt, qui sic  eis priuilegium contulit libertatis, retinens eos in demanio suo, sicut fecerant reges, predecessores ipsius. Attamen, eo tempore, clerici Fogitani ab eodem fuere imperatore coacti Troianensi episcopo respondere; quos cum idem episcopus in custodia coarctasset, trecentas uncias auri ab ipsis extorsit, hunc eis uicarium statuens, quem nunc habet Ecclesia Troiana pastorem  , qui, cum sit ambitiosus, sicut asserunt, pariter et proteruus, beneficia clericis abstulit Fogitanis et Troianis ea studuit assignare. Libertates quoque ac priuilegia ecclesie supradicte penitus destruens, quanta grauamina in uicaria et in presulatu postmodum, predecessorum suorum sequens uestigia, eisdem intulerit, ex subsequentibus poterit elucere. Nam  cum ipse pater communis esse deberet, idem, uelut hostis et inimicus, cum non possit persequi eos armis, astutiis utitur contra eos, ut, sub pretextu gladii spiritualis, eos ualeat aggrauare, interdicti et excommunicationis sententias in eos sine causa promulgat, et, iuris ordine pretermisso, clericos etiam occasione leuissima, et nulla, quandoque uocat ad Troiam, et, quod grauissimum reputant, ipsos inter inimicos suos faciens commorari, eis officium uel beneficium nequaquam restituit, nisi precibus Troianorum, quibus eos necessitate compulsos supplicare oportet, ut sic per Troianos destitui et restitui uideantur. Insuper, terram ipsorum, que membrum est sue dieceseos, sicut  idem episcopus asserit, speciosum, debitis et certis temporibus uisitare non curat, imo nullatenus accedit ad ipsam, ut sic eos Troiam adire compellat, et se coram Troianis, non pastorem, sed hostem exhibeat eorumdem. Cum igitur pretiosiora membra digna sint amplius honorari, ex premissis colligitur manifeste, quod idem nec pater est neque pastor, cum eis nullum honorem exhibeat, sed tantum ipsis opprobria inferat et grauamen. Preterea, cum Fogitani, pro iustitia alicui exhibenda, secundum priuilegia  sibi concessa, Fogiam non teneantur exire, nisi de nostro uel regis speciali mandato, et episcopus ipse clericorum correctiones et confirmationes infantium in Fogia debeat exercere, et causas matrimoniales cognoscere, prout in eorum priuilegiis continetur, idem eos Troiam adire compellit, ibique matrimonii causas audit, nullatenus parcens eorum laboribus uel expensis, nec periculis, que ipsis a castrorum latronibus inferuntur. Et, cum Fogia per quindecim milliaria distet a Troia, pueri, qui ad confirmandum illuc a matribus deferuntur, inter ulnas ipsarum multoties deficiunt in eundo. Ceterum, cum, secundum priuilegia ipsis indulta, sine rationabili causa et ordine iudiciario clericos Fogitanos non debeat officio beneficioque priuare,  idem in eos nunc depositionis, nunc suspensionis et excommunicationis sententias profert, iuris ordine pretermisso, pro sue arbitrio uoluntatis, iuri uel consuetudini, seu priuilegio nullatenus deferens, nec appellationi legitime ad apostolicam sedem ab eisdem emisse. Archipresbyterum quoque, cantorem et prebendarios instituere presumit et destituere, irrequisita capituli uoluntate, licet electio eiusdem archipresbyteri ad capitulum ipsum, et institutio cantoris et prebendariorum, ex priuilegiis et consuetudine approbata, ad archipresbyterum pertinere noscatur. Exigit insuper a singulis ecclesiis Fogitanis de decimis duas quartas, cum in una ei solummodo teneantur et cathedratico respondere, non erubescens eorum temporalia metere, quibus  minime studet spiritualia seminare. Libertates etiam et dignitates ecclesie Fogitane, sicut ex compositione quadam inita inter ipsos; et roborata per publicum instrumentum, non solum obseruare contemnit, uerum etiam, quantum potest, euacuat et infringit. Cumque nullam ecclesiam in eorumdem parochia in ipsorum preiudicium construi permittere debeat, idem ad illorum destructionem indifferenter omnibus licentiam tribuit ecclesias construendi, ut sic a parochianis ipsorum non possint percipere debitas rationes, dictis parochianis apud loca religiosa eligentibus sepulturam. Ut autem addat afflictionem afflictis, quasdam petias terre ad Fogitanam ecclesiam pertinentes, prout predicti  regis Tancredi authentico demonstratur, ipsis conatur auferre, pro ratione constituens propriam uoluntatem. Trecentas insuper uncias, quas tum nomine mutui, tum imperiali potentia suus ab eisdem clericis predecessor extorsit, soluere contradicit, licet idem predecessor ipsius in pignus eis suos redditus obligauerit, de quibus episcopus ipse pro solutione huiusmodi debiti eos aliquid percipere non permittit. Sane, legatos apostolice sedis apud Fogiam de redditibus ad hoc specialiter deputatis procurare contemnit, ut ipsos contra eorum consuetudinem sit necesse predictos legatos de bonis propriis procurare. Ad maius autem opprobrium eorumdem, cum eum ordinationes clericorum celebrare contingit, post omnes clericos sue dieceseos  uocat ad ordines Fogitanos. Sanctum chrisma ipsis conferens subsannando, prius illud casalibus tribuit, et castellis. Unde exclamant alii contra eos, in eorum capite stercora proiicientes et herbas, equorum stramenta quandoque, ac ipsos equos multoties subtrahendo. Sed, ut episcopi, qui prefuerunt per tempora, ignominia Fogitanorum facies adimplerent, iuxta ostium sue domus Fogiam fecere depingi, ut quasi tam in spiritualibus quam temporalibus fuerit ecclesie Troiane commissa, desuper scriptitantes Troie Fogie casale concessum. Preterea, ipsorum ecclesias dedicare, ac consecrare altaria pretermittit, nec patitur eas ab aliis episcopis consecrari. Licet autem bone memorie Celestinus papa, predecessor noster, eis duxerit  indulgendum, ut donec discordia, que inter Troianos et eos existit, pacis esset reformatione sedata, chrisma, oleum sanctum, et alia ecclesiastica sacramenta a quocunque catholico mallent episcopo, qui gratiam apostolice sedis haberet, perciperent, idem tamen episcopus omnibus prohibat, ne ministrent eis sacramenta predicta, quare in Sabbato uigilie Pasche multoties non celebrauere baptisma et infantes sine sacramento decessere predicto, et chrismatis unctione. Adiecit insuper archipresbyter memoratus, quod si ad statum antiquum uellemus habere respectum, restituendi potius essent Lucerie, que utcunque ipsos primitus habuit, et possedit. Si uero ad statum antiquiorem et debitum prospicere dignaremur, terram ipsorum  in statum pristinum reducentes, ipsis concederemus antistitem quem ciuitatem Arpensem, in qua Fogia est constructa, constat aliquando habuisse. Cum enim propter destructionem terre, ac defectus populi, cathedralem amiserint dignitatem, aliis propter paucitatem adiuncti; a rationis tramite nullatenus discordaremus, si eamdem per Dei gratiam populosam effectam curaremus dignitate pristina insignire. At si ad grauamina per Troianam ecclesiam eisdem illata nostrum extenderemus intuitum, eos ab ipsius iurisdictione eximeremus omnino, eo quod priuilegia sue dignitatis meretur amittere, qui concessa sibi abutitur potestate. Ut igitur tante dissensionis scandalum sopiatur, discretioni uestre  per apostolica scripta precipiendo mandamus, quatenus personaliter tam Troiam quam Fogiam adeuntes, ad reformandam inter eos pacem efficaciter intendatis, et, si tractatum pacis admiserint, ut uel potior pars discordie amicabili possit conuentione sedari, uos, uniuersa redigentes in scriptum, ad sedem apostolicam transmittatis, ut modicum illud discordie, quod remanserit, auctoritatis nostre arbitrio deleatur. Alioquin, super premissis et aliis, que partes duxerint proponenda, inquiratis diligentissime ueritatem, et que inueneritis per uestras nobis litteras fideliter intimetis, prefigentes eis terminum competentem, quo cum eisdem litteris nostro se conspectui representent.

Datum Rome, apud Sanctum Petrum, Iu Kal. Oct.



CLII  . . . . . . . . LITTERAE BALDUINI IMPERATORIS AD PAPAM. Significat ei, quo modo Constantinopolitanum imperium occupatum sit a Latinis.


[»Sanctissimo in Christo  Patri, et domino carissimo Innocentio, Dei gratia summo pontifici, Balduinus, eadem gratia Constantinopolitanus imperator, et semper Augustus, Flandrensis et Hainonie comes, miles suus, cum deuota semper  obsequii uoluntate oscula pedum. Cum, paterne sollicitudinis zelo, et nostre congregationis in id ipsum amore speciali, que circa nos aguntur sanctitas uestra scire desideret, seriatim  uobis declarandum esse decreuimus, quam mira circa nos usa est diuina clementia bonitate, quamque, non nobis quidem, sed nomini suo gloriam dederit, omnibus seculis admirandam. Mirabilibus eius circa nos semper mirabiliora succedunt, ut etiam infidelibus dubium esse non debeat, quin manus Domini operetur hec omnia, cum nichil a nobis speratum aut prouisum ante contigerit, sed tunc demum noua nobis Dominus procurauit auxilia, cum nichil humani uideretur superesse consilii. Et quidem, si bene meminerimus, per litteras paternitati uestre transmissas, nostri progressus et status narrationem eo usque deduximus, ut, urbe populosa capta uiolenter, a paucis Tyranno fugato, ac filio Isachii, Alexio,  coronato, mora nostra promissa foret et ordinata per hiemem, ut potenter obruerentur  , si qui resistere uiderentur Alexio; et nunc breuiter narranda suscipimus, que circa nos postea contigerunt, et, prenotato, quod, sicut non opera hominum fuere, sed Dei, que Grecis intulimus, ita non hominum opera fuere sed demonum, que cum imperatore nouo, Grecoque per omnia, Grecia nobis ex perfidia consueta retribuit. Nos siquidem, ne discordie inter nos et Grecos fomitem ministraret moribus nostris aduersa barbaries, de ciuitate exeuntes, ex aduerso ciuitatis  interiacente portu  , ad preces imperatoris castra posuimus, et ex insperato, seu  innata malitia, seu Grecorum seductus perfidia, animo recedit a nobis, cui tanta beneficia contulimus, imperator, et in omnibus, cum patre patriarcha et mole nobilium, nobis promissis periurus et mendax, tot incurrit periuria, quot nobis  prestitit iuramenta. Unde, nostro tandem destitutus auxilio, prelia contra nos meditatur incassum, et nauigii, quod eum adduxerat et sublimauerat ad coronam, procurat incendia, sed uoto tam crudeli, Deo non protegente, fraudatur. Fit pars sua per cuncta deterior, et hominum suorum cedes, incendia et rapine proueniunt. Imminente foris pugna, intus timoribus coarctatur. Imperatorem ei emulum parantibus Grecis, ea occasione captata, quod nullum ad auxilium nostrum deberet habere confugium  . Cumque eidem euadendi spes unica restaret in nobis, iuratum sibi quemdam, Marcullum nomine, sanguine sibi propinquum, de quo pro beneficiis impensis, super omnes alios confidebat, mittit ad  exercitum nostrum, qui Blakerne palatium nobis sub imperatoris et suo iuramento promittit obsidium, donec nobis cuncta promissa reddantur: accedit ad palatium recipiendum nobilis marchio, illudit Alexius marchioni et quos iam nobis dederat, spretis obsidibus, consueta periuria non ueretur. Nocte insecuta, Marculfus, domino suo periurus et nobis, Grecis reddendi nobis palatii reuelat arcana, atque ex hoc in perpetuum eis eripi libertatem, et ad hoc modis omnibus ueniendum esse declarat, nisi deiiciatur Alexius. Cuius proditionis merito tertius in urbe imperator, attollitur; in dominum dormientem et rei nescium sacrilegas mittit manus, eumque carcere tetro concludens  , tertium Nicolaum quemdam,  qui apud Sanctam Sophiam imperiales infulas nouiter usurparat, traditum sibi Grecorum, qui eum creauerant, proditione, rursus incarcerat, mortuoque postmodum Isachio, qui animum filii sui a nobis pre omnibus, ut dicebatur, auerterat, acclamante clero Grecorum, et populo, ut de terra tolleremur, in breui, tantum sanguinem nostrum sitientibus Grecis, prelia contra nos proditor iam dictus instaurat, urbem machinis et propugnaculis munit, quorum similia nemo uiderit unquam. Cumque murus mire latitudinis, lapidibus minutis, cementoque tenacitatis et firmitatis antique constructus, in altum ualde consurgens, turres haberet amplissimas, pedibus circiter  quinquagenis, paulo plus minusue, distantes inter quaslibet duas a parte maris, quo noster timebatur assaltus  , turris lignea erigitur super murum, stationibus tribus aut quatuor multitudinem continentibus armatorum. Nihilominus  etiam inter quaslibet duas turres, seu petraria, seu mangonellus erigitur. Turribus autem supereriguntur lignee turres altissime stationum sex, superque supremam stationem aduersus nos porriguntur scale appodiationes ex utraque parte et propugnacula continentes, paulominus excelsis scalarum capitibus, quam iacere in altum posset arcus a terra. Murum etiam ipsum murus circumcingit inferior  , duplexque fossatum ne muris ulla applicari possent ingenia sub quibus ualerent latitare fossores. Interim, terra marique nos tentat perfidus imperator, nos  semper Domino protegente et suos frustrante conatus. Nam, propter ordinationem nostram, ad predam uictualium procul exeuntibus nostris, usque ad mille  animas hominum pugnatorum, imperator occurrit in multitudine graui, primoque congressu dissipatur omnino. Cesis captisque non paucis, sine damno nostrorum, fuga ignominiosa consulens sibi clypeum adiicit, arma deponit, et nostris uexillum imperiale dimittit, nobilemque, quam sibi preferri faciebat, iconiam, quam ordini Cisterciensi nostri dedicauere uictores. Iterato nauigium nostrum flammis aggreditur, intempesteque noctis silentio sedecim suas naues incensas, uelis in altum expansis et inferius colligatis ad proram, flante fortiter Austro, nostras mittit in naues; sed Domino faciente  cum multo nostrorum labore, custodimur indemnes, et ardentibus nauibus clauis infixis catenis herentibus, nostrorum remigio  trahuntur in pelagum, et ab imminenti mortis periculo a Domino liberamur. Nos igitur, terrestrem eum prouocamus ad pugnam, et ponte atque amne transmisso, qui exercitum nostrum separabat a Grecis, cuneis ordinatis, ante portam diu stetimus regie ciuitatis, et palatii imperialis, quod Blakerna nuncupatur, in nomine Domini, agmina Isrel precedente cruce uiuifica, parati ad prelium Grecos excipere si eis placuisset exire. Et quidem pro militie exercitio exeuntem nobilem quemdam nostri pedites trucidarunt. Sic in castra reuersi, terra marique sepius prouocamur, sed, dante Domino, semper, ac triumphaliter obtinemus. Mittit ad nos pacis ficte legatos  perfidus incubator imperii, postulat, et obtinet cum duce colloquium. Cumque eidem dux magnanimus obiecisset quod nulla cum eo pacis posset esse securitas, qui dominum suum carcere conclusisset, postposita iusiurandi religione et fidei, ac federis inter quantumlibet infideles firmiter obtinentis, et ipsi preripuisset imperium, eidemque bona consuleret fide, ut dominum suum restitueret et humiliter ueniam postularet, nostras etiam pro se promitteret preces, et quod cum eodem domino suo misericorditer, si uellet, agere  deberemus, ac quidquid contra nos egerat uenenose, si rediret ad animum, imputare uellemus etati, lapsuiue consilii, ille uana uerba subintulit, quia que responderet rationabiliter non haberet. Obedientiam autem Romane Ecclesie, et subuentionem terre sancte, quam iuramento et scripto imperiali firmarat Alexius, adeo refutauit, ut uitam amittere preeligeret, Greciamque subuerti quam quod Latinis pontificibus orientalis ecclesia subderetur. Nocte igitur insequenti, dominum suum latenter laqueo suffocat in carcere, cum quo ipsa die prandium sumpserat Iude  , et claua ferrea, quam tenebat in manu, latera morientis, et costas inaudita crudelitate confringit, casuque uitam, quam laqueo extorserat, confingit ereptam,  ac imperiali sepultura concessa, propalatum omnibus scelus, funeris honore dissimulat. Sic nobis hiems tota perficitur, donec nauibus nostris scalis aptatis, et instrumentis bellicis preparatis, nos et nostra recipientes in nauibus, u Idus Aprilis, hoc est feria sexta ante passionem Domini, unanimiter pro honore sancte Romane Ecclesie et subuentione terre sancte, nauali prelio inuadimus ciuitatem, et ea die, sine multo tamen nostrorum sanguine, fuimus tanta perpessi, ut inimicis nostris in opprobrium uerteremur, quorum ea die pars fuit per cuncta superior, adeo ut tracta in terram Grecis compelleremur bellica nostra machinamenta relinquere, et infecto negotio ad ripam redire cogeremur aduersam,  ea die, ut uidebatur inutiliter fatigati. Conturbati ergo plurimum, et conterriti, sed demum in Domino roborati, definito consilio rursus instauramur ad pugnam, et quarto die, II Idus Aprilis, hoc est feria secunda post passionem Domini, flante Borea, rursus applicamur ad muros, scalis nauium, scalis turrium applicatis, cum multo labore nostrorum, permultum resistentibus Grecis. Sed ex quo cominus gladios sensere nostrorum, non diu belli anceps durauit euentus; due siquidem naues pariter colligate, que nostros episcopos Suessionensem, uidelicet et Trecensem, deferebant, quarum erant insignia paradisus et peregrina, prime scalis suis  scalas turrium attigerunt, et felici augurio peregrinos pro paradiso certantes hostibus admouerunt. Prima muros obtinent uexilla pontificum, ministrisque celestium secretorum prima conceditur de celo uictoria; irruentibus igitur nostris, cedit, Domino iubente, multitudo infinita perpaucis, et propugnacula relinquentibus Grecis, nostri audacter militibus portas aperiunt; quorum cum imperator, qui non procul a muris in tentoriis stabat armatus, conspicaretur ingressum, statim tentoria dereliquit, et fugit; nostri cedibus  occupantur, ciuitas capitur populosa, recipiuntur in palatiis imperialibus qui nostrorum enses effugiunt, multaque cede facta Grecorum, nostri sese recolligunt aduesperascente iam die, arma fessi deponunt, de assultu palatiorum in crastino tractaturi. Suos recolligit imperator, et crastinam hortatur ad pugnam, asserens quod nostros in potestate nunc habeat intra murorum septa conclusos. Sed nocte latenter dat terga deuictus. Quo comperto, Grecorum plebs attonita de substituendo imperatore pertractat, et, dum, mane facto, ad nominationem cuiusdam Constantini procedunt, pedites nostri, non exspectata deliberatione maiorum ad arma prosiliunt, et, terga dantibus Grecis, fortissima et munitissima  palatia relinquuntur, totaque in momento ciuitas obtinetur. Diripitur equorum innumera multitudo, auri et argenti, sericorum, pretiosarumque uestium, atque gemmarum, et omnium eorum que ab hominibus inter diuitias computantur, tam inestimabilis abundantia reperitur, ut tantum tota non uideretur possidere Latinitas, et, que admodum  pauca negauerant, cuncta nobis diuino iudicio reliquerunt, ut secure dicamus, quia maiora his mirabilia, circa bellorum casus nulla unquam narret historia, ut impleta prophetia manifeste uideatur in nobis, que dicit, persequetur unus ex uobis centum alienos; quia, si inter singulos uictoriam partiamur, quilibet ex nostris non pauciores quam centum et obsedit et uicit. Nunc  autem, non nobis uictoriam usurpamus, quia saluauit sibi dextera Domini, et brachium uirtutis eius reuelatum est in nobis. A Domino tantum  factum est istud, et super omnia mirabilia mirabile est in oculis nostris. Ordinatis igitur diligenter que disponenda rerum poscebat euentus, ad electionem imperatoris unanimiter et deuote procedimus, et omni ambitione seclusa, cum sex baronibus uenetorum, uenerabiles uiros, episcopos nostros . . . . . Suessionensem, Halberstatensem, Trecensem, dominumque Bethleemitanum, qui a partibus transmarinis auctoritate apostolica nobis fuerat delegatus, Acconensem electum, abbatemque Lucedii, imperatoris nostri sub Domino constituimus  electores. Qui, oratione premissa, ut decuit, Dominica, misericordia Domini personam nostram, quod a nostris meritis procul erat, unanimiter ac solemniter elegerunt, diuinis laudibus clero et populo pariter acclamante; sequentique Dominica  , qua Iubilate cantatur, precipiente apostolo Petro regem honorari, eique obediri quasi precellenti, et Euangelio nuntiante, quod gaudium nostrum nemo tollit a nobis, cum ingenti  honore atque tripudio, more etiam suo applaudentibus Grecis ad honorem Dei et sancte Romane Ecclesie, ac subuentionem Terre sancte, gloriose coronatum, ad imperii fastigia, Deo et hominibus amabiles Patres, memorati pontifices, cum uniuersorum applausu et piis lacrymis sublimarunt. Aderant incole Terre sancte, ecclesiastice militaresque persone, quorum pre omnibus inestimabilis erat et gratulabunda letitia, exhibitumque Deo gratius obsequium asserebant, quam si ciuitas sancta Christianis esset cultibus restituta, cum, ad confusionem perpetua inimicorum crucis sancte Romanet Ecclesie Terreque Hierosolymitane sese regia ciuitas deuoueret, que tandiu iam potenter aduersaria stetit, et contradixit utique   Hec est enim, que spurcissimo gentilium ritu, pro fraterna  societate, sanguinibus alternis ebibitis, cum infidelibus ausa est sepius amicitias firmare ferales, et eosdem mamilla diu lactauit uberrima, et extulit in superbiam seculorum, arma, naues et uictualia ministrando. Quid econtrario fecerit peregrinis, magis edocere sufficiunt in omni Latinorum gente exempla, quam uerba. Hec est, que, in odium apostolici culminis, apostolorum principis nomen audire uix poterat, nec unam eidem inter Grecos Ecclesiam concedebat, qui omnium Ecclesiarum accepit ab ipso Domino principatum  . Hec est, que Christum solis didicerat honorare picturis, et, inter ritus nefandos, quos sibi, spreta Scripturarum auctoritate, confinxerat,  etiam lauacri salutaris plerumque facere presumebat iterando iacturam. Hec est, que Latinos omnes non hominum nomine dignabatur, sed canum, quorum sanguinem effundere pene inter merita reputabant, nec ulla penitentie satisfactione pensabant laici, monachiue penes quos, sacerdotibus spretis  , tota ligandi atque soluendi consistebat auctoritas. Hec, et huiusmodi deliramenta, que epistolaris explicare non ualet angustia, impletis iniquitatibus eorum, que ipsum Dominum ad nauseam prouocabant, diuina Iustitia nostro ministerio digna ultione percussit, et, expulsis hominibus Deum odientibus, et amantibus sese, terram nobis dedit omnium bonorum copiis  affluentem, frumento, uino et oleo stabilitam, fructibus opulentis, nemoribus, aquis et pascuis speciosam, spatiosissimam ad manendum, et cui similem non continet orbis ere temperatam. Sed nec in his desideria nostra subsistunt, nec ab humeris nostris sustinebimus uexillum regale deponi, donec, terra ipsa incolatu stabilita nostrorum, partes debeamus inuisere transmarinas, et, Deo dante, propositum peregrinationis explere.  Speramus enim in Domino Iesu, quod qui cepit in nobis opus bonum ad laudem et gloriam nominis sui, inimicorum crucis depressionem perpetuam perficiet, confirmabit solidabitque. Paternitatem igitur uestram propensius exoramus et obsecramus in Domino, ut glorie huius atque uictorie, et spei preoptate, cuius ostium magnum nobis apertum est, principes esse uelitis et duces, uestrisque temporibus et operibus ascribatis decus eternum, quod absque ulla dubitatione uobis continget, si apostolice sanctitati deuotos, uestri precipue incolas occidentis, nobiles et ignobiles, cuiuslibet conditionis aut sexus, eidem desideriis accensos, ad ueras immensasque diuitias capescendas, temporales pariter et eternas, salutaribus  monitis accendatis, proposita uenientibus omnibus apostolica indulgentia, nobis et imperio nostro, aut temporaliter, aut perpetuo fideliter seruituris. Uniuersis enim, Deo dante, sufficimus, quos nobis Christiane religionis zelus adduxerit; uniuersos uolumus simul et possumus, secundum status suos uarietatemque naturalium, et augere diuitiis, et honoribus ampliare. Specialiter autem, Deo amabiles, ecclesiasticos uiros, cuiuslibet religionis aut ritus, sollicitudo uestra paterna potenter inducat, ut ad idem populum predicationibus publicis et potentibus uerbis accendant, et exemplis edoceant, cateruatimque et ipsi uenire festinent in locis amenissimis et uberrimis, non iam in sanguine, sed in multa libertate, et pace, omniumque  bonorum affluentia Ecclesiam plantaturi, salua semper, ut decet, suorum canonica licentia prelatorum. Ad laudem etiam et gloriam Redemptoris, et sanctitatis uestre perpetuum decus, utilitatemque precipuam generalis Ecclesie pertinere credentium nullus ambigeret, si in ciuitate Constantinopolitana, ueteribus honorata conciliis, uestra!paternitas generale concilium conuocaret, beatissime persone uestre presentia confirmandum, nouamque Romam ueteri couniret sanctionibus sacris, et perpetuo ualituris. Iam enim ad concilium Greciam rebellem uos inuitasse didicimus, quasi que nunc uidetis tempora presignando, licet, siue pro rebellione Grecorum, siue pro  utilitatibus mundi, et uariis occupationibus, interim uideamini distulisse. Ecce nunc tempus acceptabile, Pater sancte, ecce nunc dies salutis. Cogitasse uidetur Dominus temporibus uestris cogitationes pacis, qui scabellum pedum uestrorum uestros posuit inimicos. Canite, quesumus, tuba sacerdotali in Sion, amantissime Pater, uocate cetum, congregate populum, coadunate senes et sugentes ubera, sanctificate diem acceptabilem Domino, diem stabiliende unitatis et pacis, et, quam ad Dominum custodimus, nostre fortitudinis confirmande. Quantumlibet enim insufficientes  simus ex nobis, sperare audemus in Domino, quod gaudium Domini sit fortitudo nostra ad euacuandum scandalum crucis, et subiiciendam in terris omnem aduersariam potestatem erigentem se aduersus Dominum et aduersus Christum eius. Recordamini, Pater sancte, cathedre uestre sessorum, quorum in celo gaudent anime, et in terris uiuit gloriosa memoria, Ioannis, Agapeti, et Leonis, et aliorum qui ex uariis causis Constantinopolitanam leguntur Ecclesiam presentialiter uisitasse, sicut in apostolicis continetur archiuiis, et inuenietis manifeste, si nos qui asserunt se legisse, non fallunt, quod pro causis longe minoribus eorum quilibet aduentarit. Si quidem ex ardenti desiderio, ultra quam decet, ingerimus, ex  benignitate consueta, reuerende Pater, ignoscite, affectumque nostrum, apicemque negotii, ulterius et potius quam uerba, spectate. Illud autem silere nulla ratione debemus, quod reuerendi pontifices, et abbates nostri, et inferioris status uenerabilis clerus, tam magnifice ac decenter, tam honeste inter nos se habuit ac prudenter, et armis Deo potentibus tam constanter ac triumphaliter dimicauit, ut coronam uictorie de manu Domini merito debeant exspectare, et eorum in perpetuum esse meruerit in benedictione memoria, et, ne quid eis in ulla gratia desit, apostolici fauoris, et gratie cumulum pro tam bene meritis euidentius reportare. Illustrem uirum, H. Dandal. ducem uenetorum, dilectum nobis ac merito diligendum, cum  amicis ac sociis nostris uenetis, quos fideles ac industrios per cuncta reperimus, paternitati uestre pro sue probitatis merito plurimum commendamus.«]



CLIII  . BALDUINO, ILLUSTRI CONSTANTINOPOLITANO IMPERATORI. Respondet epistole superiori. 

[Litteras imperatorie dignitatis, quas nobis per dilectum filium, Barochium, Fratrem militie Templi, tua deuotio destinauit, paterna benignitate recepimus, earumque tenore plenissime intellecto, gauisi sumus in Domino, et in potentia uirtutis  ipsius, quod is, qui superbis resistit, humilibus autem dat gratiam, magnifica tecum miracula dignatus est operari, ad laudem et gloriam nominis sui, ad honorem et profectum apostolice sedis, et ad utilitatem et exaltationem populi Christiani, ut de tua taceamus magnificentia et uirtute. Illud autem inter cetera nobis gratum est et acceptum, et super eo tuam prudentiam commendamus, quod potentie tue parum aut nichil, Deo autem et nobis totum ascribis, ut exaltet humilitas, quem superbia non extollit.] Sperantes igitur, imo pro certo tenentes, quod ut sacrosanctam Romanam Ecclesiam, que cunctorum  fidelium mater est et magistra, de corde puro, et conscientia bona, et fide non ficta, semper cupias uenerari, ad honorem et profectum tuum diligens studium impendere uolumus et operam efficacem. Unde, tam te quam terras et homines tuos, sub principali beati Petri et speciali nostra protectione suscipimus, dantes firmiter in preceptis uniuersis archiepiscopis et episcopis, nec non aliis ecclesiarum prelatis, regibus quoque, ducibus ac comitibus, ceterisque principibus, et populis uniuersis, ut terras et homines tuos manuteneant et defendant, nec eos ipsi molestent, nec ab aliis faciant molestari, sed archiepiscopi et episcopi molestatores eorum per districtionem ecclesiasticam appellatione remota, compescant, et eos ad satisfactionem omnimodam,  tam per excommunicationem in personas, quam per interdictum in terras, omni occasione cessante, compellant. Uniuersis etiam, tam clericis quam laicis crucesignatis, consistentibus tecum in exercitu Christiano, sub spe remissionis et indulgentie, quam eis apostolica sedes pollicetur, iniungimus et mandamus, ut ad defendendum et retinendum Constantinopolitanum imperium, per cuius subuentionis auxilium terra sancta facilius poterit de paganorum manibus liberari, tibi prudenter et potenter assistant, et nos interim, de succursu tibi pro utraque terra mittendo, ita disponere satagemus, quod affectum animi nostri per exhibitionem operis comprobabis. Illud autem, fili carissime, sollicita debes meditatione pensare, quod, postquam regnum Grecorum  ab obedientia sedis apostolice deuiauit, de malo semper declinauit in peius, donec a superbis ad humiles, ab inobedientibus ad deuotos, a schismaticis ad Catholicos iusto Dei iudicio est translatum, ut per obedientie uirtutem resurgat ad bonum, quod per inobedientie uitium defluxit ad malum. Quocirca, sublimitatem tuam monemus et exhortamur attentius, in remissionem tibi peccatorum iniungentes, quatenus Grecorum Ecclesiam et Constantinopolitanum imperium, quod ad inuocationem apostolice sedis gratia sibi diuina subiecit, in ipsius obedientia studeas conseruare, per quam et ipsum imperium tibi melius conseruabis; attentius prouisurus, ut ecclesiastica bona, tam immobilia quam mobilia,  diligenter facias et fideliter custodiri, donec per nostre dispositionis arbitrium salubriter ordinentur, ut que sunt Cesaris Cesari, et que sunt Dei Deo, sine confusione reddantur.

Datum Rome, apud S. Petrum, uII Idus Nou.



CLIu  . EPISCOPIS, ABBATIBUS, CAETERISQUE CLERIS, IN EXERCITU CRUCESIGNATORUM APUD CONSTANTINOPOLIM EXISTENTIBUS. Gratulatur a Grecis ad Latinos traductum esse imperium, et de Grecorum circa fidem errore disserit. 


Legimus in Daniele propheta quod est Deus in celo, qui reuelat mysteria, ipse mutat tempora, et transfert regna. Hoc autem in regno Grecorum, temporibus nostris, uidemus et gaudemus impleri, quoniam is qui dominatur in regno hominum, et cui uoluerit dabit illud, Constantinopolitanum imperium a superbis ad humiles, ab inobedientibus ad deuotos, a schismaticis ad Catholicos, a Grecis uidelicet transtulit ad Latinos. Sane, a Domino factum est istud, et est mirabile in oculis nostris. Hec est profecto dextere Excelsi mutatio, in qua dextera Domini fecit uirtutem, ut sacrosanctam Romanam  Ecclesiam exaltaret, dum filiam reducit ad matrem, patrem ad totum, et membrum ad caput.  Tempus enim aduenisse uidetur, in quo, destructis uitulis aureis, Isrel reuertatur ad Iudam, et ad Ierusalem Samaria conuertatur, quatenus atrio, quod, secundum Apocalypsim Ioannis, est extra templum, foras eiecto, non iam in Dan et Bethel, sed in montem Sion ad Dominum ascendatur. Nos igitur, ei, a quo est omne datum optimum, et omne donum perfectum, etsi non quantas debemus, quantas tamen ualemus, gratiarum soluimus actiones, et ei labiorum nostrorum uitulos immolamus, qui temporibus nostris dedit hanc gloriam nomini suo sancto et glorioso, quod inuocatum est super nos  .] Iam enim secundum spiritum adimpletur, quod  olim secundum litteram exstitit consummatum. Legitur enim quod Maria Magdalene mane, cum adhuc tenebre essent, uenit ad monumentum, et uidit lapidem sublatum a monumento, et cetera que sequuntur in euangelica lectione. Sane, per Mariam Magdalenam intelligitur Synagoga, per monumentum uero uetus accipitur testamentum; per lapidem monumenti legis littera designatur, que fuit in tabulis lapideis exarata. Maria igitur, uidelicet Synagoga, mane, id est tempore primitiuo, cum adhuc tenebre essent, tempus uidelicet cecitatis et ignorantie, antequam lex per Moysen data fuisset, de qua dicit Apostolus: Concupiscentiam nesciebam, nis lex diceret: Non concupisces  ; uenit ad monumentum, id est uetus Testamentum accepit, in quo mysteria Scripturarum clausa, tanquam corpora in monumento, latebant, et rarescentibus tandem tenebris, et illucescente plenius uero die, luce uidelicet illa, que illuminat omnem hominem uenientem in hunc mundum: in cuius eclypsi petre scisse, ac monumenta leguntur aperta, uidit in primitiuis fidelibus, qui ex circumcisione fuerunt; nam salus ex Iudeis est, lapidem amotum ab ostio monumenti, uidelicet intelligentiam littere a ueteri Testamento discretam,  quia legem non tam litteraliter quam spiritualiter intelligendam esse cognouit per doctores euangelice ueritatis, sicut unus ex eis, uidelicet Paulus apostolus, protestatur: Littera occidit, spiritus autem uiuificat , et sicut idem alibi dicit: Scriptum est, quoniam Abraham duos filios habuit, unum de ancilla, et unum de libera; sed qui de ancilla, secundum carnem natus est; qui autem de libera per repromissionem: que sunt per allegoriam dicta . Itemque: Non omnes qui ex Isrel, hi sunt Isrelite, neque qui sunt semen Abrahe, omnes filii, sed in Isaac uocabitur tibi semen ; item: Non qui filii sunt promissionis estimantur in semine . Currens igitur Maria Magdalena, uenit ad Simonem Petrum, et ad alium discipulum,  quem amabat iehsu, et dicit eis: Tulerunt Dominum meum, et nescimus ubi posuerunt eum . Sicut per Mariam Magdalenam Iudeorum intelligitur Synagoga, ita per Petrum, qui ad Latinos est specialiter destinatus, et apud eos Rome sepulturam accepit, populus intelligitur Latinorum. Grecorum uero populus per Ioannem, qui missus ad Grecas, Ephesi tandem in Domino requieuit. Petrus unam construxit Ecclesiam, uidelicet Ecclesiarum omnium unum caput. Unde, Dominus dixit et: Tu es Petrus, et super hanc petram edificabo Ecclesiam meam . Ioannes autem in Asia plures Ecclesias stabiliuit, tanquam unius capitis multa membra. Unde in Apocalypsi facit de septem ecclesiis, et earum singulis mentionem, ut sicut  multa membra gubernantur sub uno capite, ita multe particulares ecclesie sub una uniuersali regantur. uenit ergo Maria ad Petrum pariter, et Ioannem, quia Synagoga per primitiuos apostolos, qui ex ipsa crediderant, tam Latinis, quam Grecis uerbum Euangelii predicauit. Nam in omnem terram exiuit sonus eorum, et ideo dicitur cucurrisse Maria, quia uelociter sermo predicationis currebat. uenit, inquam, et dicit eis. Tulerunt Dominum de monumento, et nescimus ubi posuerunt eum , ac si diceret manifestius: Scribe, et Pharisei ueritatem, que Christus est, occidentes, sepelierunt in ueteri Testamento, ut in eo nulla de illo secundum ipsos mentio habeatur, et ita, secundum expositionem  ipsorum, ubi Christus in ueteri Testamento sit positus, ignoratur. Exiit ergo Petrus, et ille alius discipulus, et uenerunt ad monumentum. Currebant duo simul, et ille alius discipulus precucurrit citius Petro et uenit primus ad monumentum, et cum se inclinasset uidit posita linteamina, non tamen introiuit. Ad predicationem enim illius Ecclesie que de circumcisione crediderat, audierunt gentes, que predestinate erant ad uitam, Greci uidelicet et Latini, et cucurrerunt certatim ad intelligentiam ueteris Testamenti, ut per illud agnoscerent tantarum rerum quam Deus ostenderat ueritatem. Sed, quamuis Grecorum populus prius  recepisset uetus Testamentum sibi primitus nuntiatum, et ad eius se intelligentiam inclinasset, atque humanitatis Christi mysteria prius intellexerit, quam Latinus, quoniam ad eum prius et plures apostoli peruenerunt, ut Paulus, Barnabas, et Ioannes, non tamen monumentum intrauit, nec sudarium, quod seorsum erat, inuolutum in unum locum aspexit, quia doctores Grecorum ad plenam intelligentiam ueteris Testamenti, et profunda mysteria Deitatis, nec hactenus, nec nunc etiam peruenerunt, nisi forte perpauci. Per linteamina enim, quibus corpus Iesu fuerit inuolutum, humanitas Christi mysteria designantur, per sudarium, quod fuerat super caput ipsius, intelligitur mysterium Deitatis. Nam, secundum Apostolum: Caput uiri Christus, caput Christi  Deus . [Unde legitur in Isaia, quod duo Cherubim, qui sex alas habere scribuntur, duabus alis faciem, et duabus pedes uelabant, duabus alis uolitantes, quia mysteria Deitatis, que per caput, siue faciem designantur, et ea, que ante mundi creationem fecit Dominus Deus, et que facturus est post iudicium, sunt occulta, sed media magis patent, et circa ea nos etiam uolitamus. uenit ergo Simon Petrus sequens eum, et introiuit in monumentum, quia Latinus populus usque ad interiora, et profundiora ueteris Testamenti mysteria penetrauit, et ideo uidit linteamina posita, et sudarium, quod fuerat super caput eius, non cum linteaminibus positum, sed separatim inuolutum, in unum locum   quoniam inter humanitatis et Deitatis sacramenta discreuit, ut, sicut in Deo non distinguit naturam, sed distinguit personas, ita in Christo non distinguat personam, sed distinguat naturas. Grecus ergo, licet credat tres in diuinitate personas, et unam in deitate substantiam, quod tamen Spiritus sanctus procedat a Filio, sicut procedit a Patre, non credit  .] Unde, non ad iniuriam propriam, sed Grecorum opprobrium Ioannes de se ipso subiungit: Nondum enim sciebat Scripturam . Quid est autem, quod Iudeorum populus electus est prius ad culturam unius Dei, duo uero circa fines seculorum assumpti, nisi quod una est in Trinitate persona, que a nullo mittitur, quoniam est a nullo, due uero, que ab uno sunt, et ab uno mittuntur.  Quod si populus Iudaicus, qui est electus in Patribus, typum gerit illius, a quo omnis potestas in celo, et in terra nominatur, cuius typum gerit Latinus, cui datus est Christi uicarius, nisi ipsius Filii, qui traditur occurrisse beato Petro, et tam ipsi, quam pro ipso dixisse: uenio Romam iterum crucifigi? Quia uero Grecorum populo datus est beatus Ioannes, a quo et incepit perfectorum religio monachorum, bene typum gerit illius Spiritus, qui querit et diligit spiritales. Ceterum, si est ita, quid est, quod Greci nondum acceperunt posse credere, procedere Spiritum sanctum a Filio, sicut a Patre, nisi quod humiliter quidem acceperunt  doctrinam a populo Iudaico, qui gerit mysterium Dei Patris, sed hactenus spreuit humiliter recipere a Latino, qui habet in hac parte similitudinem Dei Filii, ut quomodo idem Spiritus accipere dicitur a Filio, quod annuntiet, ita Grecorum populus, qui doctrinam accepit aliquando ab Hebreo accipiat tandem similiter a Latino? [  Ideo namque Pater summe diligit Filium, quia quidquid habet Pater totum contulit Filio, et ideo Filius summe diligit Patrem, quia quidquid habet Filius totum accepit a Patre, pari ratione Pater, et Spiritus sanctus summe se diligunt, quia quidquid habet Pater totum Spiritui sancto dedit, et quidquid Spiritus sanctus habet, a Patre totum accepit. Nisi ergo talis habitudo inter Filium, et Spiritum sanctum existeret,  profecto non se summe diligerent, et ita Filius magis diligeret Patrem, quam Spiritum sanctum, et Spiritus sanctus magis diligeret Patrem quam Filium, quod est inconueniens, et absurdum, et penitus impossibile. Nam cum ipsi tres sint unum et idem, in nullo uarium uel diuersum, non est aliquid amplius in uno, quam in alio diligendum, cum inequalitatem indemnitas non admittat. Ut ergo summe se diligant adinuicem ipsi tres, oportet ut Spiritus sanctus, sicut procedit a Patre, ita procedat a Filio, quatenus sicut Pater a nullo est, et duo alii sunt ab eo, ita Spiritus sanctus sit a duobus aliis, et nullus ab eo, ac per hoc sit inter omnes relatiua distinctio in personis, sicut  est inter omnes substantialis identitas in natura  ]. Hoc plane mysterium si fuisset intellectum a Grecis, iam cum Latinis in monumentum intrassent, scientes, quod non est Deus dissensionis, sed pacis. At, quia nesciebat adhuc Scripturam Ioannes quod uidelicet oporteret Christum a mortuis resurgere, non est mirum, si Greci adhuc nesciunt mortuam esse litteram, ubi Spiritus Christi uiuit; scient autem in proximo, sicut credimus et speramus, scient, utique scient, et conuertentur ex eis reliquie in toto corde suo, et uenient in Sion querentes Dominum, et Dauid regem suum, et adorabunt in altari, quod erectum est Rome, in titulum sempiternum, et extunc manus Domini erit cum eis. Tandem enim implebitur, et forte iam incipit  adimpleri, quod Euangelista subiungit: Tunc ergo intrauit et ille discipulus qui uenerat primus ad monumentum, et uidit et credidit , et sic facti sunt primi nouissimi, et nouissimi primi. uidebit enim quod Petrus uiderat, et credet quod credit Ecclesia Latinorum, ut amodo simul ambulent in domo Domini cum consensu. Maria uero stabat ad monumentum foris plorans. Dum ergo fleret, inclinauit se et prospexit in monumentum, et uidit duos angelos in albis sedentes, unum ad caput et unum ad pedes, ubi positum fuerat corpus Iesu. Populo quippe Grecorum intrante, Synagoga Iudeorum stat foris, quia exteriorem littere corticem intuetur,  nec dum ad interiorem ueritatis medullam attingunt. Liber enim, quem manus missa ad Ezechielem expandit, scriptus erat intus et foris. Et ideo quasi famelica plorat, quia dum exteriorem corticem masticat, nequaquam reficitur interiori medulla, et que externa sectatur, non apprehendit interna. Cum ergo sua se uiderit exspectatione deceptam, in fine seculorum inclinabit se ipsam a cordis duritia, et tanquam in monumentum prospiciens, discutiet subtilius legem suam, et uidebit duos angelos sedentes in albis, unum ad caput et unum ad pedes, id est expositores tam Noui quam ueteris Testamenti concorditer et aperte de diuinitate et humanitate Christi loquentes, nec ipsa queret ab eis, sed illi increpabunt ipsam dicentes:  Quid queritis uiuentem cum mortuis?  Quocirca, mulierem illam appellant, que non intellectu uirili, sed sensu femineo meditatur, et ideo dicit eis: Tulerunt Dominum meum, et nescio ubi posuerunt eum . Paulatim progreditur ad intelligentiam ueritatis, dum incipit intelligere quod tulerunt Iesum, qui saluator uel salutaris interpretatur, de ueteri Testamento, quia lex uetus neminem ad perfectum perduxit, nec iustificabitur ex operibus eius quisquam, sed adhuc nescit ubi posuerunt eum, quia nondum euangelio plene credit, in quo iehsu reperitur. Tandem uero conuersa retrorsum ad Euangelii ueritatem, Iesum stantem non quidem iacentem uidebit, sed nec adhuc sciet eum esse Iesum, quoniam ipsum fuisse Messiam, et uenisse  iam credet. Unde et appellat eum Dominum suum, sed non intelligit quod sit Deus. Tunc uero iehsu querit ab ea: Mulier, quid ploras? quem queris?  quia preueniet gratia Christi eam; sed illa eum existimans hortulanum, dicit ei: Domine, si tu sustulisti eum , etc. Non fallitur in hac existimatione Maria. Nam iehsu illius horti cultor et custos existit, de quo legitur in Canticis canticorum: Hortus conclusus, fons signatus . Demum iehsu eam uocabit ex nomine, quando conuertet corda patrum in filios, ut reliquie Isrel salue fiant, et illa respondente, Rabboni , subiungit: Noli me tangere. Nondum enim ascendi ad Patrem meum. uade autem ad fratres meos, et  dic eis: Ascendo ad Patrem meum et Patrem uestrum, Deum meum et Deum uestrum , quasi diceret: Licet Messiam esse me credas, a lege ac prophetis omnibus repromissum, tamen Deo Patri me non credis equalem. uade igitur ad fratres meos, per consensum uidelicet ad predicatores euangelice ueritatis, et dic eis, hoc est clama, et crede cum eis, quoniam ascendo ad Patrem meum et Patrem uestrum, Deum meum et Deum uestrum, id est in diuinitate Deo Patri consubstantialis et equalis existo. Ecce iam, fratres et filii, colligere potestis aperte, quia Deus, quod ab eterno preuidit, et in Euangelio presignauit, per uos tandem in nobis sacramentum  adimplet superius prelibatum, ut intelligatis quod non quasi casu fortuito, sed alto quidem consilio Deus hoc mysterium per uestrum ministerium operatur, quatenus de cetero sit unum ouile et unus pastor, prouida namque dispensatione conditor temporum, tempora distribuit uniuersa, ut cum plenitudo gentium ad fidem intrauerit, tunc etiam omnis Isrel saluus fiat. Monemus igitur uniuersitatem uestram, et exhortamur attentius, et per apostolica uobis scripta mandamus, quatenus, ad accendendum deuotionis affectum, quem erga matrem suam Romanam Ecclesiam habet exercitus Christianus, prescripta ei fideliter exponatis, et tam carissimum in Christo filium nostrum, B . . . . . . Constantinopolitanum imperatorem illustrem, quam maiores  et minores in ipso exercitu constitutos inducere procuretis, ut regnum Grecorum in obedientia sedis apostolice studeant stabilire, per quam utique poterit, et sine qua minime posset ab eis ipsius dominium retineri.

Datum Rome, apud Sanctum Petrum Idibus Nouembris.



CLu  . LUNDENSI ARCHIEPISCOPO. Ut census Romane Ecclesie per regnum Dacie et Sueuie colligat. 

Ut tue fraternitatis deuotio, quam perspectam habemus in multis, nobis sit obnoxior, tibi ducimus committenda, per que nobis et apostolice sedi possis  et debeas amplius complacere. Ideoque fraternitatem tuam, de qua plene confidimus, rogamus attentius et monemus, per apostolica tibi scripta mandantes, quatenus istud onus pro nobis assumas, ut censum beati Petri per regna Dacie ac Sueuie fideliter colligas et reserues, ipsum nobis per fidelem nuntium transmissurus uel assignaturus eis, quibus per litteras nostras tibi duxerimus iniungendum. Ut autem hoc plenius et liberius possis efficere, plenam et liberam tibi concedimus facultatem, ut contradictores, si qui fuerint, per ecclesiasticam censuram, appellatione remota, compescas.

Datum Rome, apud Sanctum Petrum, uIII Idus Nouembris.



CLuI  . EIDEM. Ut uillicum, qui presbytero cum uxore sua turpiter agenti nasum absciderat ac linguam leserat, anathemate soluat sub certis conditionibus. 


Ex parte tua nostris est auribus intimatum, quod quidam sacerdos, dum consuesceret cum uxore cuiusdam tui uillici nefariam rem habere, captus fuit a uillico, qui ei nasum abscidit et lesit ipsum in lingua, nec tamen loquelam amisit. Unde presbyter ipse ad ostium se transtulit monachorum, ut suam saluare posset animam inter eos. uerum,  cum uillicus ipse super huiusmodi facto sibi petat absolutionem impendi, a nobis, ut eum possis absoluere, postulasti. Quocirca, fraternitati tue per apostolica scripta mandamus, quatenus, si res ita se habet, uillicum ipsum, qui tanquam excommunicatus uitatur, communioni restituas, ita quod expensas, quas esset facturus in itinere ad sedem propter hoc apostolicam ueniendi, mittat in subsidium Terre sancte, uel in Christianorum auxilium qui laborant in partibus illis, contra perfidiam paganorum, et nichilominus laborem itineris redimat iuxta proprias facultates.

Datum Rome, apud Sanctum Petrum, Idibus Nouembris.



CLuII  . EIDEM. Facultas reformandi Lundensem et Upsallensem ecclesias. 


Ad hoc nos honestas tue fraternitatis inducit, ut tibi benignius concedamus que personis sunt ecclesiasticis concedenda. Eapropter, uenerabilis in Christo frater, tue fraternitati concedimus, ut in Lundensem et Upsallensem archiepiscopatus uice nostra euellas et destruas, disperdas et dissipes, edifices et plantes, sicut ad honorem Dei, exaltationem Ecclesie, ac salutem populi tibi commissi uideris expedire. In his ergo et aliis te talem exhibeas, ut fama tui nominis, que suauem diffundit odorem, per hiemen tribulationum temporalium non marcescat,  sed in actibus suis per potius et estatem ostendat, que suo agricole uineam committenti fructum reddant uberrimum in autumno.

Datum Rome, apud Sanctum Petrum, XIII Kalendas Decembris.



CLuIII  . EIDEM. Mittit ei palleum, Upsallensi archiepiscopo, eius quod incendio perierat loco, tradendum. 

Significasti nobis per litteras, quod uenerabilis frater noster . . . . archiepiscopus Upsallensis, per incendium palleum quod habebat, amisit, unde, pro ipso humiliter per litteras et nuntios postulasti, ut aliud illi mittere dignaremur, cum ipse et Ecclesia  eius multa paupertate laborent, propter quod specialem non potuit nuntium ad sedem apostolicam destinare. Licet autem tibi per priuilegium sedis apostolice sit concessum, ut Upsallensi sede uacante, cum aliquem ibi subrogari contingit, nuntiis tuis et Ecclesie Upsallensis ad sedem apostolicam accedentibus, palleum concedatur, per te subrogato pontifici conferendum, quia tamen sedes illa non uacat, nec ipsum dandum de nouo requiritur, ut tu tantum pro petitione ipsius tuos destinasti nuntios, et non ille, de iure potuimus postulata negare. uerum, ut supplicationi tue, cui uolumus, quantum  possumus cum Domino, deferre, gratiam faciamus, palleum ipsum tibi per tuos nuntios duximus destinandum, per te archiepiscopo assignandum eidem, ita tamen, quod hoc in posterum ad consequentiam non trahatur.

Datum Rome, apud sanctum Petrum, XII Kalendas Decembris.



CLIX  . CAPITULO STRIGONIENSI. uocat eos ad presentiam suam, ut de postulatione archiepiscopi Colocensis in archiepiscopum Strigoniensem sententiam audiant. 

[Postulationi, quam celebrastis] de uenerabili fratre nostro, I . . . Colocensi archiepiscopo, ad Strigoniensem  metropolim transferendo, uenerabiles fratres nostri, eiusdem metropolis suffraganei, uidelicet C. Quinquecclesiensis, B . . . Watiensis, R . . . uesprimiensis, et I . . . Nitriensis, episcopi, penitus contradicunt, per suas nobis litteras intimantes, quod u . . . bone memorie, archiepiscopo uestro, uiam uniuerse carnis ingresso, eis inconsultis, uos, habito adinuicem consilio diligenti, quosdam de concanonicis uestris ad karissimi in Christo filii nostri, H. Ungarorum regis illustris, presentiam destinatis, et quem uobis prefici uolebatis, nomine tenus expressistis. Post dilationem uero non longam, cum ad festum Beati Stephani regis iidem episcopi solemniter conuenissent, et super electione Strigoniensis ecclesie unanimi deliberatione tractarent,  uos, ab eisdem episcopis requisiti, quem illi sedi uelletis prefici ac preponi, taliter respondistis, quod nullum auderetis eligere, nisi qui plenam regis gratiam obtineret, et protinus predictum Colocensem archiepiscopum, in quem iampridem cum rege conueneratis predicto, nominare curastis, adiicientes, quod in electione archiepiscopi suffraganei nichil iuris haberent, quibus ipsi suffraganei responderunt, quod a prima Christianitatis institutione in regno Ungarie usque ad ista tempora, nullus ad sedem Strigoniensem fuerat electus, nisi suffraganeis una cum canonicis eligentibus, iuxta constitutionem canonicam et consuetudinem approbatam. Dixerunt etiam, quod prius inquiri deberet, utrum  de gremio illius ecclesie posset utilis et idoneus reperiri, asserentes, quod in ea multi sunt uiri honesti, discreti et litterati, qui possent illi ecclesie decentius presidere. Illud insuper per easdem nobis litteris intimarunt, quod, cum predictus Colocensis archiepiscopus, usque ad hec tempora, Colocensem ecclesiam Strigoniensi metropoli asseruerit esse parem, eique tam uerbo quam opere uarias et intolerabiles iniurias irrogarit, non modicum formidabant, ne, si ad memoratam metropolim transferretur, proprie confessionis et assertionis non immemor, quasi rubore perfusus, ne sibi ipsi contrarius  uideretur, negotia Strigoniensis ecclesie minus efficaciter assumeret promouenda, et ipsos episcopos, qui eius uerbis et actibus iuxta debitum suum dure quandoque restiterant, opprimere non cessaret, cum tamen, iuxta canonicas sanctiones, iudex aliquibus non debeat dari suspectus. Porro, dilecti filii . . . . . abbas de Bucco, et magister Petrus, pro rege predicto, nec non et . . . . . prepositus Posonen. et . . . . thesaurarius Ecclesie uestre, pro uobis in contrarium allegantes, asseruere constanter, ea, que ab ipsis episcopis proposita fuerant, penitus esse falsa, firmiter proponendo, quod per eumdem prepositum et alios ante communem tractatum uocati fuerunt solemniter, et uenerunt, eorumque de gratia multoties fuit requisitus assensus; sed,  cum super ecclesie uestre prouisione consilium et auxilium uobis congruum denegarent, uos, ipsi ecclesie desolate prouidere uolentes, uocatis predictis episcopis, conuenistis in unum et uota uestra in predictum Colocensem archiepiscopum, ut ipsum postularetis a bonis, unanimiter, eis presentibus, contulistis, suppliciter exorantes, ut nos suis litteris pro postulatione uestra rogarent, quod ipsi facere penitus recusarunt. Prenominatis autem nuntiis asserentibus, quod translationem ipsius archiepiscopi urgens necessitas et euidens utilitas exigebant, in ipsa disceptatione fuit propositum coram nobis, quod memoratus archiepiscopus Colocensis, in graue Strigoniensis ecclesie preiudicium, uobis reclamantibus et confirmationes sedis apostolice  ostendentibus, filium predicti regis coronauit in regem, cum non ad Colocensem ecclesiam, sed ad metropolim uestram coronatio regis Ungarie pertinere noscatur; unde, tanquam alieni iuris inuasor et apostolici statuti contemptor, debebat grauiter castigari, poteratque uerisimili coniectura presumi, quod, cum ipse querelam contra se ipsum et contra factum proprium non esset moturus, ius ecclesie uestre super hoc pretermitteret indefensum, per quod ei graue posset preiudicium generari, quamuis econtrario fuerit replicatum, quod, absque contradictione cuiuslibet et preiudicio alicuius, prescripta coronatio ab uniuersitate fuerat celebrata. [Licet ergo per postulationem huiusmodi  nullum ius sit alicui acquisitum, ideoque sine preiudicio alicuius postulationem potuissemus repellere memoratam, ut tamen uobis, quantum cum Deo possumus, de speciali gratia consulamus, ita duximus prouidendum, quod, si predicti pontifices in contradictione perstiterint, et uos ad postulationem institeritis obtinendam, quia nobis non constitit de premissis, usque ad Septuagesimam proximo uenturam  , per procuratores idoneos, ad omnia sufficienter instructos, nostro uos conspectui presentetis, quatenus, utraque parte presenti, quod iustum fuerit decernamus.] Si autem illi duxerint  a contradictione cessandum, et uos insistere uolueritis ad postulationis gratiam obtinendam, nichilominus infra prescriptum terminum personas idoneas ad nostram presentiam destinetis, que nobis fidem facere uelint et ualeant, super his que fuerint opportuna. Quod si, contradicentibus episcopis memoratis, uos minus de iure uideritis confidendum, ne incassum laborem subeatis pariter et dolorem, aliam uobis personam idoneam prouideatis canonice in pastorem.

Datum Rome, apud Sanctum Petrum, X Kalendas Decembris.

Scriptum est super hoc regi, hoc addito: Monemus igitur celsitudinem tuam, quatenus predictos episcopos non impedias nec impediri permittas, quominus  episcopi supradicti suam apud nos iustitiam libere prosequantur.

Datum, ut in alia.



CLX  . M . . . . . . PRIORI SANCTAE MARIAE MAGDALENAE DE uALLEFARES. Concedit ei Ecclesiam ab Alexandro PP. fabricatam, et sub proprietate B. Petri relictam, sub annuo censu duarum libraram cere. .

Sicut in authentico felicis memorie Celestini pape, predecessoris nostri, perspeximus contineri, nobilis uir, P . . . de Lacopessel. fundum de ualle-Fares Ecclesie Romane obtulit, in quo ecclesia beate Marie Magdalene, constructa a bone memorie  Alexandro papa, predecessore nostro, in ius fuit et proprietatem beati Petri recepta. Nos igitur, eorumdem predecessorum nostrorum uestigiis inherentes, eamdem ecclesiam sub nostra protectione suscipimus, etc. usque, communimus. Ad indicium autem, quod eadem ecclesia beati Petri iuris et proprietatis existat, nobis et successoribus nostris, duas libras cere singulis annis exsolues. Nulli ergo . . . . nostre protectionis, etc. Si quis autem, etc.

Datum Rome, apud Sanctum Petrum, uIII Kalendas Decembris.



CLXI. . . . . . EPISCOPO  , ET CAPITULO NOuARIENSIBUS. Concessionem prebende cuiusdam ab archiepiscopo Mediolanensi factam irritat. 


In litteris uenerabilis fratris nostri . . . Mediolanensis archiepiscopi  , perspeximus contineri, quod dilectus filius, M . . . Bruxuard, ad presentiam eius accedens, ab eo humiliter postulauit, ut quamdam prebendam, que in Nouariensi ecclesia de iure uacabat, et ad ipsum, ex statuto Lateranensis concilii, eius erat donatio deuoluta, ipsi conferre misericorditer  dignaretur. Cumque multi eiusdem M . . . amici, tam clerici quam laici, apud dictum archiepiscopum institissent, asserentes concorditer ita esse, idem, ipsorum precibus fatigatus, dicto M . . . predictam concessit prebendam. uerum, dilectus filius, magister Guido, Nouariensis canonicus, mememorato archiepiscopo postmodum intimauit, quod ei fuerat falso suggestum, uidelicet quod prebenda uacaret, cum inter M . . . nepotem eiusdem magistri, et Ioannem Bruxuard, patruum predicti M . . . super eadem prebenda, coram iudicibus a sede apostolica delegatis eo tempore questio uerteretur; unde, dicebat donationem illam nullius esse momenti cum fuerit tacita ueritate subrepta, et, multa insuper super predictis proponens, ad sedem apostolicam  appellauit, postulans, ut per litteras suas nobis rei seriem nuntiaret, cuius petitioni prebens assensum, ipsi postulata concessit, predictis etiam delegatis suas litteras intimauit, quod ipse nemini uoluit facere preiudicium; consulens illis, ut in dicta causa procederent secundum apostolici mandati tenorem. Nos igitur, attendentes quod fraus et dolus nulli debet patrocinium impertiri, concessionem memorate prebende ab eodem archiepiscopo factam, lite pendente, irritam decernimus et inanem.

Datum Rome, apud Sanctum Petrum, IX Kalendas Decembris.



CLXII. W.  ABBATI MONASTERII MONTIS-MAIORIS, EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Recipit eos sub protectione, et enumerantur bona ad ipsos spectantia. 


Cum nos uniuersis catholice Ecclesie filiis debitores, ex iniuncto nobis a Deo apostolatus officio, existimemus, illis tamen locis atque personis propensiori nos conuenit caritatis studio imminere, que ad sedem apostolicam noscuntur specialius pertinere. Eapropter, dilecti in Domino filii, uestris, etc. usque: clementer annuimus, et predecessorum nostrorum felicis memorie, Urbani, Pascalis, Gelasii, Calisti, Eugenii et Lucii, Romanorum pontificum, uestigiis inherentes, predictum monasterium,  in quo diuino, etc., usque communimus; statuentes, ut quascunque possessiones, quecunque bona, etc., usque exprimenda uocabulis. In comitatu Arelatensi monasterium ipsum Sancti Petri Montis-maioris, cum pertinentiis suis; Castelletum, cum omni territorio suo; ecclesiam Sancti Isidori infra muros ciuitatis Arelaten. sitam, cum parochia et cemeterio; ecclesiam Sancte Marie de Mari,  cum omnibus pertinentiis suis; castrum de Miramars et ecclesias eiusdem castri, cum omnibus pertinentiis suis; ecclesiam et uillam Sancti Genesii, cum pertinentiis suis; ecclesiam Sancti Martini parochialem de Lauria, cum omnibus pertinentiis suis; ecclesiam Sancti Laurentii, cum omnibus pertinentiis suis; ecclesiam Sancti Romani, cum omnibus pertinentiis suis; ecclesiam Sancti Iacobi de Moriers, cum omnibus pertinentiis suis; ecclesiam de Pellicana, cum pertinentiis suis; ecclesiam Sancti Sereni, cum pertinentiis suis; et ecclesiam Sancti Petri de Mallan. cum omnibus pertinentiis suis. In episcopatu Auinionen. omnia iura, et possessiones, quas in castro Tarasconis et Bellicadri habetis; omnia iura que in uilla et in territorio  de Laurada, habetis; ecclesiam Sancte Marie de uilla Sancti Remigii, cum medietate eiusdem uille, et cum omnibus pertinentiis suis; ecclesiam Sancti Genesii de Romanino; omnia iura, que habetis in uilla de Cabannis, et eiusdem territorio; ecclesiam Sancti Sepulcri de uerqueriis, cum pertinentiis suis, et cetera, que in eadem uilla habetis; omnia iura et possessiones, quas habetis in uilla Sancti Andeoli et eiusdem territorio; omnia iura, et possessiones, quas habetis in uilla de Moleges, et eiusdem territorio, ecclesiam Sancti uerani, que est in territorio de Airaga, cum omnibus pertinentiis suis; omnia iura, et possessiones, quas habetis in uilla et territorio de Grauesons, et in uilla et territorio de Lagoses. In episcopatu Cauellicen. ecclesiam  Sancti Petri de Menomenas, cum omnibus pertinentiis suis; ecclesiam Sancti Ioannis de Cleu; omnia iura et possessiones, quas in uilla et territorio de Insulta, et omnia iura, que in territorio de Auellonegues habetis. In episcopatu Carpentoraten. ecclesiam Sancti Petri de Paternis; ecclesiam Sancti Mauricii de uennasca, cum pertinentiis suis; ecclesiam Sancti Laurentii de Marmoren. cum pertinentiis suis, ecclesiam Sancte Fidei, cum pertinentiis suis; monasterium Sancti Antonii, et medietatem castri de Bedonio, cum omnibus pertinentiis suis; monasterium Sancti Iacobi de ualle-saltus, cum pertinentiis suis; ecclesiam Sancti Michelis de Anesca, cum pertinentiis suis, ecclesias Sancti Martini et Sancte Marie de Montiliis, cum omnibus pertinentiis  suis. In episcopatu uasionen. ecclesiam Sancte Marie de Forcas, cum omnibus pertinentiis suis; ecclesiam Sancti Andree de Ramera, cum pertinentiis suis; ecclesiam de Dolonn. et uillam, cum omnibus pertinentiis suis; ecclesiam Sancti Andeoli de Cairan. cum peritnentiis suis, et ecclesiam Sancti Petri de Reuello, cum pertinentiis suis. In episcopatu Aurasicen. ecclesiam Sancti Marcelli de Sirinnan. cum pertinentiis suis; ecclesiam Sancti Petri de uelloricha, cum pertinentiis suis; omnia iura, et possessiones, quas in ciuitate Aurauicen. habetis. In comitatu Aquen. ecclesiam Sancti Petri de Aleno, cum pertinentiis suis; ecclesiam Sancti Michelis de Malamort.  cum pertinentiis suis; ecclesiam Sancte Marie de Roccarossa; ecclesiam Sancte Marie de Plano, cum omnibus pertinentiis suis; ecclesiam Sancti Stephani de Ronnas; ecclesiam Sancti Ioannis de Salletas; ecclesiam Sancti Petri de Mari, ecclesiam Sancte Marie de Chalican. cum omnibus pertinentiis suis; monasterium Sancti Honorati de Rocca-fraudosa, cum pertinentiis suis; ecclesiam Sancti Iuliani de Agulla, cum pertinentiis suis; ecclesiam de uellaus; ecclesiam de Cabrer. et ecclesiam Sancti Petri de Pino, cum omnibus pertinentiis suis, quidquid iuris habetis in ecclesia de Oleras, et quartam partem eiusdem castri; ecclesiam Sancte Marie de Sesols; ecclesiam de Balcodenas; ecclesiam de Balles, et  ecclesiam Sancte Marie de Tous, cum omnibus pertinentiis suis; ecclesiam Sancti Iuliani que est in territorio de Ioquas, cum pertinentiis suis; castrum de Pertusio, cum omni uilla adiacente, et cum territorio culto et inculto; omnes ecclesias in eodem castro, cum pertinentiis suis, et cum omni dominio totius castri in omnibus intus et extra, et portum Durentie; ecclesiam Sancte Marie de Alneu, et ecclesiam Sancti Laurentii de Robians, cum omnibus pertinentiis suis; monasterium Sancte Marie de Caroloco, cum omnibus pertinentiis suis; ecclesias de Castro Rellan. Sancti Petri, Sancte Marie, et Sancti Dionysii, cum omnibus pertinentiis suis; ecclesiam Sancte Crucis de Auribell. ecclesiam Sancti Sthephani de Crau, que est sita in  territorio castri Sancti Saturnini, cum omnibus pertinentiis suis. In episcopatu Foroiulien. monasterium de Correns, cum omnibus pertinentiis suis; in castro uillepiscis, ecclesiam Sancti Michelis, cum parochia sua; in castro Roca-bruna parochiam; in castro Flachan. ecclesias, cum parochiis suis; quidquid iuris habetis in ecclesia Sancte Marie de Aurete, et ecclesias de Bersa, cum omnibus pertinentiis suis. In episcopatu Regen. monasterium Sancti Petri de Stublon. cum omnibus pertinentiis suis; ecclesiam Sancti uincentii de Mesello; ecclesiam Sancti Petri de Riolas; ecclesiam Sancti Pontii de Castronouo, cum pertinentiis suis; ecclesiam Sancti Martini de Bruneto, cum pertinentiis suis; ecclesiam Sancti Petri de uileta,  cum pertinentiis suis; ecclesiam Sancti Honorati de Pallarols, et ecclesiam Sancte Marie de uillanoua, cum omnibus pertinentiis suis. In episcopatu Senecen. castrum, quod dicitur Noranta, cum omnibus pertinentiis suis. In episcopatu Sistericen. ecclesiam Sancti Petri de Saumana, cum pertinentiis suis, et ecclesiam Sancti Saluatoris de ualbaines, cum pertinentiis suis. In episcopatu uapicen. ecclesiam Sancte Marie de Antonauas, cum omnibus pertinentiis suis, et ecclesiam Sancti Laugerii de Iaubia, cum pertinentiis suis. In diecesi uiennen. ecclesiam Sancti Antonii de Mota, cum parochia sua, et cum omnibus aliis pertinentiis suis, et domum eleemosynariam, que in eius parochia  sita est, et proprietate, cum omnibus pertinentiis suis; ecclesiam Sancte Marie de Montanea; ecclesiam Sancti Marcellini; ecclesiam Sancti Ioannis de Formental. ecclesiam Sancti Martini de uunai; ecclesiam Sancti Perri de Monteluser; ecclesiam Sancte Marie de Quinceu; ecclesiam Sancti Desiderii de Castro; ecclesiam Sancti Cypriani; ecclesiam Sancte Marie Magdelene de Beu, cum omnibus pertinentiis suis; ecclesiam Sancti Petri de Lausonna; ecclesiam de Capreriis, cum omnibus pertinentiis suis; ecclesias Sancti Euodii, Sancti Boniti, Sancti Hilarii, Sancti Saluatoris, et Sancte Marie de Lechis, cum omnibus pertinentiis suis. In episcopatu Gratianopolitan. ecclesiam Sancti Iusti; ecclesiam castri de Rouo, et dominium eiusdem  castri, cum omnibus pertinentiis suis; ecclesiam Sancti Romani de Cranenco, cum omnibus pertinentiis suis; monasterium Sancti Stephani de Nacon, cum pertinentiis suis; ecclesiam Sancti Ioannis de Exarto; ecclesiam de Reneuuell. Ecclesiam de Conniis; ecclesiam Sancti Iusti, et ecclesiam Sancte Marie; et Albaripa, cum omnibus pertinentiis suis. In episcopatu Dien. monasterium Sancti Iohannis de Roms; ecclesiam Sancti Martini de Coronel. cum pertinentiis suis, et quidquid iuris habetis in ecclesia Sancte Marie de Auriolo. In episcopatu ualentie, ecclesiam Sancti Petri de Mota, Sancti Thome, et Sancte Marie de Iallans, cum pertinentiis suis; ecclesiam Sancte Marie de Maimanis; ecclesiam de Cerna, et ecclesiam de  Podio Rigaudo, cum omnibus pertinentiis suis. In comitatu uigintimilien. iuxta mare, abbatiam Beati Appellen. cum omnibus pertinentiis suis. Sane, noualium uestrorum, que propriis manibus, aut sumptibus colitis, siue de nutrimentis animalium uestrorum, nullus, etc. usque: presumat. Presenti nichilominus decreto prohibemus, ut nullus intra parochias uestras, absque diecesani episcopi et uestro assensu, ecclesiam de nouo edificare presumat, saluis tamen priuilegiis pontificum Romanorum; in parochialibus autem ecclesiis, etc. usque: idonei fuerint tantum ad representationem uestram animarum curam committat, ut de plebis quidem cura episcopo, uobis autem de temporalibus  debeat respondere. Sepulturam quoque, etc. usque: obsistat, salua tamen iustitia matricis ecclesie. Obeunte uero te, etc. usque beati Benedicti Regulam, prouiderint eligendum, qui uidelicet aut a Romano pontifice, aut ab eo, cui permiserit, professione seposita ordinetur. Nulli etiam episcopo facultas sit sine Romani pontificis aut legati eius mandato idem monasterium excommunicationi, uel interdicto  subiicere. Decernimus ergo, etc., usque profutura, salua sedis apostolice auctoritate, et diecesanorum episcoporum canonica iustitia in supradictis capellis. Ad indicium autem huius a sede apostolica percepte libertatis, quatuor solidos Mergurien. monete ueteris nobis, nostrisque successoribus, annis singulis persoluetis. Si qua igitur, etc. Cunctis, autem, etc.

Datum Rome, apud Sanctum Petrum, per manum Ioannis, Sancte Romane Ecclesie subdiaconi et notarii, III Kalendas Decembris, indictione uIII, Incarnationis Dominice anno 1204, pontificatus uero domini Innocentii pape III anno septimo.



CLXIII. . . . . . PARMENSI EPISCOPO  . Compositionem inter abbatem sancti Sixti et communitatem Cremonensem initam auctoritate apostolica confirmat.  


Cum dilectus filius, G. abbas Sancti Sixti, nuper ad sedem apostolicam accessisset, de Cremonensibus depositurus in presentia nostra querelam, pro cuius monasterio ciuitas fuerat interdicta, et potestates, et consules, ac consiliarii uinculo excommunicationis astricti, dilectus filius, Ioannes Bonus, pro ipsa ciuitate aduenit, qui cum ipso abbate, ad admonitionem nostram, amicalem curauit compositionem inire. Nos ergo, postmodum, ad postulationem utriusque partis, interdictum, cui erat ciuitas ipsa supposita, duximus relaxandum;  fraternitati tue per apostolica scripta mandantes, quatenus interdictum ipsum denunties relaxatum a nobis, et, ab excommunicatis iuratoria cautione recepta, quod nostris curent obedire mandatis, beneficium eis absolutionis impendas, iniungens eis sub debito prestiti iuramenti, ut inuiolabiliter predictam compositionem obseruent, quam tamen saluo in omnibus iure apostolice sedis, uolumus obseruari. Tenor autem illius compositionis est talis. In nomine Domini nostri Iesu Christi. Amen. Abbas monasterii Sancti Sixti, mediante domino papa et auctoritatem prestante, propria uoluntate et consensu prioris P. tale pactum iniit cum nuntio Cremonensi, Iohanne Bono, uidelicet  super facto Guastalle et Luciarie, scilicet, quod ipse abbas nomine suo et monasterii sui promisit, quod nec ipse, nec monasterium suum mouebit aliquam questionem seu litem contra communitatem Cremonensem super predictis uillis, donec imperator fuerit a romano pontifice coronatus, saluo sibi et ecclesie sue omni iure quod habet in predictis Curtibus, et in omnibus fructibus preteriti  temporis; ita tamen, quod quidquid usque modo actum est per dominum Reginensem  , uel per dominum Mutinensem  , delegatos domini pape, super predicta querela, nichil noceat uel preiudicet Cremonensibus in. iure suo, seu possessione, preterquam in temporis interruptione et actionis perpetuatione. Dicta uero testium productorum ab abbate coram episcopo Mutinensi tantum ualeant, quantum de iure ualere debebunt, et pro hac dilatione et concordia, accepit predictus abbas centum sexaginta libras imperiales a Cremonensibus, et coram summo pontifice confessus est, se recepisse predictam pecuniam, renuntians exceptioni non numerate pecunie, et preterea securitatem et cautionem recepit de uiginti libris  imperialibus, quas singulis annis recipere debebit a Cremonensibus in festo Sancti Michelis usque ad terminum supradictum.

Datum Rome, apud Sanctum Petrum, uIII Idus Decembris.



CLXIu  . EPISCOPIS, ET ABBATIBUS IN EXERCITU CHRISTIANO APUD CONSTANTINOPOLIM CONSTITUTIS. Ut in ecclesiam a Grecis sacerdotes Latini constituantur, et rectorem faciant eligere. 

Quia non minor est uirtus, quam querere, parta tueri, ad meritum uobis credimus profuturum, Constantinopolitano imperio ad augmentum, et generali Ecclesie ad honorem, si ecclesias, a Grecis  relictas, de Latinis clericis ordinetis, ad cultum diuini nominis sub orthodoxe fidei regula in deuotione sedis apostolice conseruandas. Turpe siquidem esset, in ultime discussionis examine ulciscendum, si sic Grecorum terminos exiretis, ut, inordinatis ecclesiis, regnum quasi sine sacerdotio remaneret, nec essent qui Latinorum populo ibidem, dante Domino, perpetuo remansuro, iuxta suum ritum diuina rite celebrarent Officia, et exhiberent ecclesiastica sacramenta. Monemus igitur discretionem uestram et exhortamur in Domino, et per apostolica uobis scripta precipiendo mandamus, quatenus, conuenientes in unum, in ecclesiis Constantinopolitane ciuitatis, in quibus  Latini hactenus non fuerunt, auctoritate nostra suffulti, Latinos clericos instituere procuretis, qui et dignum Deo impendant obsequium, et ecclesiastica bona conseruent, et in apostolice sedis deuotione persistant, et parochianis eorum in diuinis officiis et ecclesiasticis prouideant sacramentis. Quia uero membra sine capite non subsistunt, ne iidem clerici, si absque rectore fuerint, acephali  uideantur, uolumus et mandamus, quatenus uniuersis Latinis clericis, cuiuscunque regionis et gentis, apud Constantinopolim constitutis, conuocatis in unum, de preficiendo eis idoneo prouisore, uiro uidelicet Deum timente, tam etate maturo, quam scientia reuerendo, tractatum cum eis pariter habeatis, et eum, in quem canonice concordarint, auctoritate nostra rectorem preficiatis eisdem, a nobis uel legatis nostris, quos Constantinopolim in proximo destinare disponimus, confirmandum, ut per nos uel eos, quod defuerit plenius suppleatur. Personam autem, que ad hoc onus fuerit nominata, ad suscipiendum quod ei fuerit auctoritate nostra impositum, non solum inducere, sed, monitione permissa, per censuram ecclesiasticam,  appellatione postposita, compellere procuretis; mandatum nostrum taliter impleturi, quod non de negligentia reprehendi, sed de diligentia debeatis potius commendari. Quod si non omnes . . . . tres uestrum, etc.

Datum Rome, apud Sanctum Petrum, uII Idus Decembris, anno septimo.



CLXu  . P. DE CASTRONOuO, ET RODULPHO, MONACHIS FONTISFRIGIDI, APOSTOLICAE SEDIS LEGATIS. Omissa sacerdotiorum prouisione, eam ad pontificem deuolutam declarat, 

Litteras uestre discretionis accepimus, quibus responsum apostolicum imploratis super his que ambigua  uobis existunt, uidelicet  , quod, cum in quibusdam Ecclesiis, legationi uestre subiectis, quedam beneficia et dignitates tanto tempore uacauissent, quod tam prelati quam capitula, secundum tenorem Lateranensis concilii, essent iure instituendi priuati, postquam uester aduentus illis innotuit, in Beneficiis illis personas minus idoneas instituere presumpserunt.] Unde, cum reciperetis consilium a uiris peritis, ut tales institutiones, ab his quorum non intererat, et qui propria culpa iure instituendi se priuauerant, factas, auctoritate apostolica cassaretis, nostrum prius in hoc consilium decreuistis habere. Proposuistis preterea, quod consuetudo in quibusdam ecclesiis inoleuit, ut lectisternia, in quibus corpora  defunctorum ad ecclesias deferuntur, cedant in usus ecclesie ministrorum, nec autem  , refrigescente populi caritate, ac deuotione cessante, inter clerum et populum occasione lectorum sepe scandalum generatur. Item, cum multi, qui in sententie late canonem inciderunt, et qui uobis legationis ratione non subsunt, ad uos pro beneficio  absolutionis accedant, uolentes contra hereticorum prauitatem accingi, ac etiam, cum quidam claustrales, propter interiectionem manuum in clericos seculares, excommunicationis uinculo teneantur astricti, nec accingi contra hereticos ualeant, nec habeant facultatem sedem apostolicam adeundi, et postulent a uobis absolui, quid uos super hoc oporteat facere requisistis. [Nos igitur, inquisitioni uestre  breuiter respondentes, per apostolica uobis scripta mandamus, »  quatenus, si beneficia uel dignitates ipsas noueritis personis idoneis assignatas, ea de patientia permittatis ab ipsis pacifice possideri; alioquin, personas ipsas  amouentes prorsus ab illis, ea de personis idoneis, auctoritate nostra suffulti,  nullius contradictionis uel appellationis obstaculo  , non differatis quantocius ordinare  .«] contradictores per censuram ecclesiasticam compescentes. Clericos autem diligentius moneatis, ne super lectis qui ad eorum ecclesias cum defunctorum corporibus deferuntur, molestam exactionem, aut inhonestam importunitatem exerceant, laicos quoque ut in his laudabilem consuetudinem ex deuotione fidelium hactenus obseruatam obseruent, monitione curetis inducere diligenti, eos ad hec si necesse fuerit per districtionem ecclesiasticam appellatione postposita compellentes. Ad hec, cum apostolica sedes consueuerit legatis suis ex gratia speciali committere absolutionem illorum, qui pro iniectione manuum uiolenta uinculo  sunt excommunicationis astricti, uolumus e mandamus, ut super his procedatis, prout illorum saluti uideritis expedire, nisi excessus eorum esset difficilis et enormis, utpote si sit ad mutilationem membri, uel sanguinis effusionem processum, aut uiolenta manus in episcopum uel abbatem iniecta, cum excessus tales et similes sine scandalo nequeant preteriri. Ceterum, super his, de quibus nostrum consilium ultimo requisistis, uidelicet contra illos, qui, suorum priuilegiorum obtentu, ab omni legatorum correctione subtrahunt, nisi ad eos specialiter fuerint destinati, cum infamia conuersationis eorum, et fidelibus scandalum, et hereticis insultandi uobis prestet maximum argumentum, consulimus, et  monemus, ut, super negotio uobis iniuncto uehementius intendentes, non requiratis in aliis qui possint impedire commissa, ne unum quod ineuitabilem necessitatem inducit, per aliud, quod est tolerabile, impedimentum assumat.

Datum Rome, apud Sanctum Petrum, uIII Idus Decembris, anno septimo.



CLXuI  . ARCHIEPISCOPO ARELATENSI  . Ut episcopo Aurasicensi, graui atque incurabili morbo laboranti  , socium et coadiutorem adiungat. 

[Ex parte tua fuit propositum coram nobis, quod cum uenerabilis frater noster . . . . Aurasicensis  episcopus graui, et incurabili morbo fere iam per  quadriennium laborauit, ita quod pastorale officium non potuit, nec potest ullatenus exercere, nobilis uir . . . . de Baucio, princeps terre illius, consules, ac ciues ciuitatis eiusdem, a te postulant incessanter, ut tam ipsis, quam Aurasicensi ecclesie, cum sis metropolitanus eorum, studeas prouidere. uerum, cum tu predictum episcopum  ad cessionem compellere nec possis, nec debeas ullo modo, nec afflicto afflictio sit addenda, imo potius sit ipsius miserie miserendum, eo quod idem uir bonus exstiterit et honestus, et ecclesiam sibi commissam salubriter gubernauit  , quid super his agere debeas sedem duxisti apostolicam consulendam. Nos igitur, uolentes tam prefato episcopo quam Ecclesie sue salubriter prouideri  , fraternitati  tue taliter respondemus, et apostolica scripta mandamus, quatenus illi coadiutorem associes, uirum prouidum et honestum, per quem tam episcopo quam populo sibi commisso salubriter  consulatur.]

Datum Rome, apud Sanctum Petrum, uI Non. Decembris, pontificatus nostri anno septimo.



CLXuII. UNIuERSIS HAS LITTERAS INSPECTURIS. Ne abbatisse Urbis, inconsulto papa uel eius uicario, immobilia uendere, alienare, et in feudum tradere presumant. 

Quia nonnulle abbatisse cenobiorum Urbis, reuerentia diuina postposita, utpote proprie salutis  oblite, super possessionibus, et aliis bonis ad monasteria spectantibus, quibus presunt, alienationes faciunt, in eorum grauissimam lesionem; nos, eorum indemnitatibus, quorum nobis cura specialis imminet, consulere cupientes, de communi fratrum nostrorum consilio, presenti constitutione decernimus, ut uniuerse abbatisse Urbis a potestate uendendi, obligandi, infeudandi atque locandi, seu alienandi quocunque modo res immobiles, sint suspense, ita quod omnis uenditio, obligatio, infeudatio, locatio, seu alienatio rerum immobilium ab eisdem quomodolibet celebrata, ipso iure irrita censeatur, nisi forsan Romani pontificis, uel eius uicarii, qui pro tempore fuerit, licentia interuenerit specialis in publicam scripturam redacta. Nulli ergo . . . hanc paginam  nostre constitutionis, etc., usque incursurum.

Datum Rome, apud Sanctum Petrum, uII Idus Decembris, pontificatus nostri anno septimo.



CLXuIII  . . . . . ARCHIEPISCOPO CANTUARIENSI  , ELIENSI  , ET WIGORNIENSI  EPISCOPIS. Commissio cause restitutionis dotis, per regem Anglorum uxori eius fratris regis predefuncti faciende. 


Si iudex, qui nec Deum timebat, nec hominem uerebatur, commotus ad instantiam uidue conquerentis, de aduersario suo uindictam fecit eidem, quanto magis nos a clamoribus uiduarum non debemus auertere aures nostras, qui, licet immeriti, eius locum tenemus in terris, qui omnibus iniuriam patientibus, sine personarum acceptione, facit iudicium, et uoce prophetica subueniri iubet oppresso, et uiduam defensari? Licet autem, ut nouit ille qui scrutatur renes et corda, I. regem Anglorum illustrem, sicut carissimum filium diligamus, contra iustitiam tamen magnitudini sue deferre non possumus,  cum, gratia et timore postpositis, eam non debeamus alicui denegare, in ipsa facti sapientibus et insipientibus debitores, ex suscepte officio seruitutis. Plus enim serenitatem regiam crederemus offendere, si ei parceremus aliquatenus in hac parte, quam gratiam impartiri, eo quod occasionem uideremur prestare ipsius impediendi salutem, ad quam tenemur ipsum modis omnibus exhortari. Cum igitur carissima in Christo filia, B., quondam Anglorum regina illustris, multiplicatis querelis pulsari fecerit aures nostras, quod rex ipse dotalitium eius, et alia quedam ad ipsam de iure spectantia, pro sue uoluntatis arbitrio detineret, nos, quantum cum Domino potuimus, celsitudini regie deferentes, per nostras eum curauimus litteras commonere, ut super  his eidem regine satisfacere procuraret, eo quod in his diuinam offenderat maiestatem, et in conspectu hominum reprehensibilis apparebat. At ipse, clare memorie A . . . matrem suam  , dotalitium ipsum detinere proponens, tandem post commonitiones nostras et preces multorum, amicabilem compositionem super predictis iniuit cum ea, quam licet auctoritate impetrauerit apostolica confirmari, eam tamen inuiolabiliter obseruare, prout constantiam magnitudinis regie decuit, non curauit, redditus, quos in compositione predicta assignarat, eidem ipsi subtrahens uniuersos. Cumque iterum eadem super his nobis replicari fecerit questionem, nos, per eumdem hec corrigi cupientes, eum rogauimus et monuimus, in remissionem ei suorum peccatorum  iniungentes, ut conquerenti sic satisfacere non differret, quod Altissimum quem offenderat, complacaret, et in conspectu hominum ex hoc promereri posset gloriam et honorem. Et, eius uolentes potius saluti consulere, dilectis filiis . . . Casemarii  . . . maioris Monasterii Turon  , et . . . de uirson  , abbatibus, nichilominus dedimus in mandatis, ut  eum super dotalitio, medietate mobilium, damnis et iniuriis regine illatis, ad iustitie plenitudinem exhibendam, per districtionem ecclesiasticam, appellatione remota, cogere procurarent. uerum, licet predictus Casemarii abbas ipsum ad id monuerit uiua uoce, idem tamen memorate regine adhuc satisfacere non curauit, sicut ipsius ad nos querela indicat iterata, cum saltem illud eum mouere deberet, quod . . . . . uxor quondam fratris eius, qui tantus exstiterat, quasi paupercula et abiecta, apud nobilem mulierem, B . . . . comitissam Campanie, sororem suam, cogitur mendicare. Ceterum, cum supradicta mater regis eiusdem uiam sit uniuerse carnis ingressa et dotalitium, quod detinebat, ad ipsius regis manus sit in eius obitu deuolutum, se de cetero ex  hoc non poterit rationabiliter excusare, si sepedicte regine dotalitium ipsum non duxerit assignandum. Quapropter, magnificentiam regiam rogamus per nostras litteras et monemus, et in remissionem ei suorum iniungimus peccatorum, ut, diuine pietatis intuitu et nostrarum [precum obtentu, prememorate regine dotalitium ipsum assignare non differat, de damnis et iniuriis eidem illatis, et questionibus aliis, quas aduersus eum se proponit habere, satisfactionem congruam impendendo. Alioquin, quia uiduis et orphanis specialiter sumus in sua iustitia debitores, fraternitati uestre per apostolica scripta districte precipiendo mandamus, ut tam super dotalitio, quam aliis questionibus,  quas aduersus eumdem regem sepedicta regina duxerit proponendas, inquiratis, appellatione remota, diligentius ueritatem, et usque ad calculum diffinitiue sententie procedentes, gesta omnia fideliter redacta in scriptis, sub sigillis uestris nobis transmittere non tardetis, et assignetis partibus terminum competentem, quo per responsales idoneos nostro se conspectui representent, sententiam recepture; contradictores censura ecclesiastica, sublato appellationis obstaculo, nichilominus compescentes. uolumus etiam nichilominus et mandamus, ut, cum procurator et Nuntii predicte regine propter maris et uiarum discrimina ad uos accessum frequenter habere non possint, ipsis, et parti aduerse, uno edicto pro omnibus, appellatione cessante,  terminum peremptorium assignetis, spatii longitudinem attendentes. Testes autem, etc. Nullis litteris ueritati et iustitie, etc. Quod si non omnes . . . duo uestrum, etc.

Datum Rome, apud Sanctum Petrum, XuII Kalendas Ianuarii, anno septimo.



CLXIX  . . . . . . EPISCOPO ELIENSI  . Diuersis eius consultationibus respondet. 


 [Pastoralis officii] diligentia et sollicitudo, quam geris circa exsecutionem mandatorum nostrorum, et zelus tue rectitudinis nos inuitant, ut, quamuis simus multiplicibus negotiorum occupationibus prepediti, eisdem tamen ad horam subtrahamus ipsos, in qua tuis intendamus consultationibus responsuri.

Consuluit etenim nos tue fraternitatis discretio, utrum, si delegatus a principe causam sibi commissam alii delegare uoluerit, nolentem delegationem  suscipere ad ipsam suscipiendam ualeat coarctare? Ad quod tibi de fratrum nostrorum consilio taliter  [duximus respondendum, quod, cum delegato  a principe iurisdictio dandi iudicem sit a lege concessa, dummodo idem exonerare se ipsum malitiose non querat, potest compellere renuentem, eo quod iurisdictio illa nullius uideretur esse momenti, si cohertionem aliquam non haberet. Debet tamen delegatus predictus sollicite prouidere, ut, si personis superioribus, exigente necessitate, negotium duxerit delegandum, in coactionibus inferendis dignitati deferat et persone].

Subsequenter etiam quesiuisti, utrum cui uoluerit delegatus, cum uiderit expedire, possit iniungere,  ut ad suam presentiam citet partes, et eis, si obedire contempserint, penam infligere pro contemptu. Ad quod tue fraternitati breuiter respondemus, quod  [cum totum negotium alii possit committere  , sicut superius est expressum, citationis officium potest cuilibet, discretione preuia, demandare, ac punire merito contemptorem].

 [Ex parte tua fuit insuper requisitum  , utrum, si aliqua causa fuerit ad archiepiscopum per appellationem delata, possit eamdem iure ordinarie potestatis suffraganei sui subdito delegare, uel animaduertere in eumdem si causam renuerit suscipere delegatam? Ad quod utique respondemus, quod archiepiscopus ipsum ad suscipiendam delegationem huiusmodi compellere nequit inuitum, cum in eum,  exceptis quibusdam certis articulis, nullam habeat potestatem, licet episcopus suus eidem sit metropolica lege subiectus.]

 [Postulasti preterea per sedem apostolicam edoceri, si, cum a sententia lata litterarum auctoritate nostrarum, in quibus appellatio est inhibita  fuerit appellatum, et littere post appellationem ad iudices alios emanarint  , ad mandatum posteriorum iudicum exsecutio sententie a prioribus demandata debeat retardari, ut priores iudices ipsam neque per se, neque per alios exsequantur? Nos autem inquisitioni tue sic duximus respondendum  , quod, cum nos appellationis causam ex certa scientia iudicibus aliis committimus cognoscendam, appellationem uidemur recipere, ac iurisdictionem priorum iudicum reuocare, ut interim exsecutio sententie suspendatur, donec appellationis merita plenius sint discussa.]

 [Preterea quesiuisti, quando de reuocatione ambigitur litterarum, utrum iudicum priores, an posteriores cognoscere debeant? Utrum per secundas  sint prime littere reuocate? Ad quod taliter respondemus  , quod nisi posteriores prioribus, uel e conuerso, duxerint deferendum, simul utrique cognoscant; et si forte nequiuerint in unam sententiam concordare, quamuis plures sint ex una parte, quam altera, per arbitros communiter electos a partibus huiusmodi concertatio sopiatur.

Quoniam autem  sub huiusmodi forma, uidelicet, causam, quam talis aduersus talem, et quosdam alios super hoc et quibusdam aliis se proponit habere, duximus committendam, a nobis littere multoties impetrantur, sollicite quesiuisti, an iudex, ex delegatione huiusmodi, ante personarum, uel rerum expressionem, super personis uel rebus exprimendis habeat potestatem; adiiciens,  utrum, si antequam persone, uel res expresse fuerint nominatim, super non expressis in commissione priori, sed generaliter comprehensis, speciales littere, que de priori commissione nullam faciant mentionem, ad alios iudices a sede apostolica emanarint, eumdem uigorem debeant obtinere? Nos igitur, ad hec duo taliter  respondemus, quod, cum generali per speciale procul dubio derogetur, iurisdictio per generales litteras attributa, per speciales, quantum ad ea que specialiter exprimuntur, penitus eneruatur, licet de prioribus non faciant mentionem. Unde, superflua relinquitur prima questio, etsi merito dici possit, quod, donec iurisdictio reuocetur, eam super rerum uel personarum  articulis exprimendis obtinet delegatus, sed antequam exprimantur persone, uel res, delegatus nequit iurisdictionem huiusmodi exercere].

 [Quia uero sepe contingit, quod exsecutio sententie Ordinario demandatur, Sedem duxisti apostolicam consulendam, utrum, si Ordinarius   ipsam iniustam esse cognouerit, debeat eam exsecutioni mandare? An sit ei potius subsistendum? Attendentes itaque, quod non cognitio, sed exsecutio tantum demandetur  eidem, inquisitioni tue taliter duximus respondendum, quod, cum Ordinarius obsequi  teneatur, etsi sciant sententiam illam iniustam, exsequi nichilominus tenetur eamdem, nisi apud Iudicem possit efficere, ut ab hoc onere ipsum absoluat.]

Edoceri  [preterea postulasti, an alicui liceat sine speciali mandato apostolice sedis, delegato, qui reum propter contumaciam manifestam excommunicationis uinculo innodauit, uel petitorem causa rei seruande in possessionem petitorum induxit, rebus humanis exempto, eidem uolenti iuri parere,  absolutionis beneficium impertiri, uel possessionem restituere infra annum, sufficienti recepta primitus cautione? Ad quod utique  dicimus, quod, cum delegatus quantum ad illud maior sit ordinario, sine mandato summi pontificis excommunicatus ab huiusmodi delegato non potest per alium, preterquam in mortis articulo, absolutionis gratiam obtinere, nisi forsan delegatus talis exstiterit, cui alius succedat in onere ac honore; nec per alium, quam per summum pontificem recuperare poterit possessionem amissam. uerumtamen, ne alius post annum uerus efficiatur possessor, coram ordinario, uel, si eius copiam habere nequiuerit, coram publicis et honestis personis, ut quasi prescriptionem interrumpat annalem, offerre ac prestare, quod iuri parebit,  poterit cautionem, ut sic post annum recuperare possessionem per sedem apostolicam mereatur.]

 [Quesiuisti etiam diligenter, utrum, quando inhibetur appellatio in rescripto frustratoria, tantum appellatio inhibita uideatur, ut ab omni grauamine liceat appellare, an omnis appellatio uideatur exclusa, nisi tantum in casibus expressis a iure? Nos igitur, attendentes, quod per appellationem frustratoriam, etiamsi non fuisset inhibita, negotium non debeat impediri, diligentie tue breuiter respondemus, quod quelibet prouocatio intelligitur remoueri, que a iure non indulgetur expresse; sed, si appellans fuerit grauatus iniuste, grauamen huiusmodi  per superiorem poterit emendari. uerum, quia multoties quis ad tempus per appellationem legitimam a iudicis sui quoad aliquem certum articulum eximitur potestate, tue fraternitatis nos duxit discretio consulendos  , utrum, si clericus excommunicationis sententia innodatus ante denuntiationem ipsius,  ab ea, tanquam minus rationabiliter promulgata, in eo casu, in quo ante sententiam appellatio uires obtinuisse uidetur, curauerit prouocare, eo quod per appellationem interpositam excommunicantis uidetur iurisdictio dormitasse, tempore  denuntiare possit eamdem, et ad tempus ecclesiasticis beneficiis spoliare, cum per prouocationem taliter factam suo effectu excommunicatio non priuetur? Nos itaque inquisitioni tue duximus respondendum, quod, cum exsecutionem excommunicatio secum trahat, et excommunicatus per denuntiationem amplius non ligetur, ipsum excommunicatum denuntiare non immerito potest  , ut ab aliis euitetur, et illi nimirum prouentus Ecclesiastici merito subtrahuntur, cui Ecclesie communio denegatur.]

 Cum autem sepe contingat patronos Ecclesiarum laicos, nunc unum, nunc alium ad uacantes ecclesias presentare, sollicite  [postulasti per sedem apostolicam explicari  , an clericus, ad aliquam Ecclesiam a patrono laico presentatus, si diecesanus eius ipsum non duxerit admittendum, et huiusmodi presentatione aliquid iuris assequatur in illa; et, si forte idem ad sedem apostolicam appellauit, et post appellationem ab ipso interpositam idem patronus alium curauerit presentare, ac episcopus secundo instituerit presentatum, idem ab ipsa merito debeat amoueri? Nos igitur, bone memorie  Alexandri pape predecessoris nostri uestigiis pro sui reuerentia inherentes, qui inter presentatos a  laico et clerico patronis distinguens, in presentatis a laico conditionem possidentis censuit potiorem, dicimus, quod institutio presentati secundo loco a laico patrono robur obtinet firmitatis. uerumtamen, constituimus, ut episcopus, qui presentatum idoneum malitiose recusauit admittere, ad prouidendum eidem in competenti beneficio compellatur, quatenus puniatur in eo, in quo ipsum non est dubium deliquisse.]

 [Interrogasti preterea  , utrum uiris religiosis, quibus a sede apostolica est indultum, ut ecclesias suas in proprios usus possint conuertere, decedentibus personis earum, liceat auctoritate propria possessionem earumdem ecclesiarum intrare, uel  per diecesanum in ipsam sint potius inducendi? Ad quod utique respondemus, quod, nisi forte in indulgentia summi pontificis id contineatur expressum, suo  episcopo inconsulto, in possessionem ipsarum eis non est licitum introire, quia per indulgentiam huiusmodi episcopali iuri non credimus derogari.

Sollicite  preterea quesiuisti, cum auctoritate Dionysii fuerint parochie limitate, quatenus singularum parochiarum prouentus, in usus Ecclesie cederent necessarios et stipendia ministrorum; si episcopo liceat sine auctoritate summi pontificis, uel saltem absque sui capituli uoluntate, uiris religiosis conferre obuentiones alicuius parochialis Ecclesie, sustentatione uicarii reseruata; et, cum Lateranensis concilii statuta prohibeant Ecclesiis nouam imponi, uel augeri ueterem pensionem, postulas edoceri, an episcopus ualeat locis  religiosis, consentiente patrono, totam ecclesiam uel  de nouo conferre aliquam portionem? Ad que breuiter respondemus, quod, salua constitutione canonica de concedenda piis locis quinquagesima portione, neque primum, neque secundum facere potest episcopus, nisi de licentia Romani pontificis, preter sui capituli uoluntatem.]

 [Tua insuper nos duxit discretio consulendos, si episcopus, consentiente patrono, uiris religiosis aliquam ecclesiam concedendo, hac utatur simplicitate uerborum: Concedimus uobis illam ecclesiam, utrum eo ipso uideatur ecclesia illa in eorum usus fuisse concessa, uel ius tantummodo patronatus? Nos autem tue inquisitioni duximus taliter respondendum, quod, si episcopus ecclesiam  illis conferat de consensu patroni, profecto patronus quod suum est, conferre uidetur, ius uidelicet patronatus, et episcopus confert illud, quod ipse obtinet temporaliter in eadem, ut, si fructuum eiusdem ecclesie aliquam percipiat portionem, in eorum usus illa portio conuertatur. Quod si ex ipsius prouentibus nullam debeat episcopus portionem habere, omnes prouentus preter cathedraticum in eorum usus credimus conuertendos. Sed, ut episcopi donatio sit legitima, consensus est sui capituli requirendus.]

 [Explicari preterea postulasti, utrum quis possit de molendinis, et piscariis necessarias expensas deducere, priusquam soluat decimas ex eisdem,  sicut est in negotiatione concessum? Ad quod, sine preiudicio melioris sententie, respondemus, quod, licet circa res acquisitas, uel factas de pecunia  decimata, cum ipse uenduntur, credamus deducendas expensas, et de residuo quasi de lucro decimas persoluendas, ut, si uendatur domus, ager, uinea, clibanus, molendinum, grex, aut quelibet merces; expensas tamen, que fiunt pro fructibus percipiendis ex illis, de quibus fructus proueniunt, non credimus deducendas, etiamsi fuerint decimate; quoniam salua decima fructus efficiuntur eorum, qui faciunt ipsas expensas: fructus autem ipsos alienari posse non credimus, nisi cum onere decimarum, nec pro restaurando detrimento quarumlibet rerum, ex quibus decime persoluuntur, credimus deducendas expensas, de prouentibus decimandis, quia penes dominum res permanent restaurate; ut si pars aliqua moriatur armenti, deterioretur  uinea, portio mercis depereat, uel totus clibanus destruatur.]

Quesiuisti etiam, quibus indiciis fides habenda sit decretalibus, de quarum auctoritate iudex potest non immerito dubitare, cum plures inueniantur in compilatione scholarium, et allegentur in causis, de quibus per bullam non constitit, nec ipse per metropoles insinuate fuerunt? Quia igitur, sepe contigit, quod etiam coram nobis decretales huiusmodi proponuntur, quas esse authenticas dubitamus, fraternitati tue benignius respondentes  , [auctoritate presentium duximus statuendum, ut cum aliqua Decretalis, de qua iudex merito dubitet, allegatur, si eadem iuri communi sit consona, secundum eam non metuat iudicare; uerum, si  iuri communi sit dissona, secundum ipsam non iudicet, sed superiorem consulat super ipsa.]

 Quoniam autem  per dilatorias exceptiones malitiose nonnunquam causarum terminatio prorogatur, inquisitioni tue respondendo decernimus, ut infra certum tempus a iudice assignandum omnes dilatorie proponantur; ita, quod si partes extunc aliquas uoluerint proponere, quas non fuerint protestate, nullatenus audiantur, nisi forte de nouo aliqua fuerit exorta, uel is, qui eam uoluerit opponere, fidem faciat iuramento, se postmodum ad illius notitiam peruenisse.]

 [Statuimus preterea, ut principales persone non per aduocatos, sed per se ipsos  factum  proponant, nisi forte adeo fuerint indiscrete, ut earum defectus de iudicis licentia per alios suppleatur.] Cum autem sepe contingat ad diem quem iudex delegatus a nobis partibus assignauit, earum altera procurante ut negotium prorogetur, iudicem ipsum a rege uel archiepiscopo euocari, nos, peruersorum uolentes malignitatibus obuiare, decernimus, ut si delegato constiterit hoc fuisse alicuius partis malitia procuratum, ipsam puniat animaduersione  condigna, et, ne aliquid lucrum ex huiusmodi fraude reportet, persone neutri parti suspecte quantum ad diem illum committat ipsum negotium audiendum, que in ipso, appellatione remota, procedat, nisi forte partes ipse consenserint negotium prorogari.

Preterea, nos consulere uoluisti, an permitti debeat ministrare, si quis sine impositione manuum fuit ad ordinem diaconatus assumptus, et si confirmationis sacramentum in eo debeat iterari, qui per errorem fuit non chrismate, sed oleo de linitus? Ad que fraternitati tue breuiter duximus respondendum, quod in talibus non est aliquid iterandum, sed caute supplendum quod incaute fuerat pretermissum.

Datum Rome, apud Sanctum Petrum, XIu Kalendas  Ianuarii.



CLXX. ANICIENSI EPISCOPO  . Ut de facto P. cantoris, cum muliere quadam, inquirat. 

Ex litteris tue fraternitatis accepimus, quod, cum Aniciensis Ecclesia sacerdotibus indigeret, dilectum filium, P . . . cantorem eiusdem ecclesie, uirum litteratum et moribus insignitum, ordinare in presbyterum uoluisti; sed ipse respondit, quod non fieret nisi de nostra permissione sacerdos, eo uidelicet quod olim quedam mulier dixit ei, quod eam cum pede percusserat semel in tergo, quare fecit aborsum, et cantor ipse credebat, quod hanc uel aliam cum pede semel in dorso percusserit, sed eam nunquam  aborsum fecisse credebat. Mulierem quoque, ut quereret plenius ueritatem ab ea, ad penitentiarium Aniciensem adduxit, qui, quesitis attentius que super iis fuerant inquirenda, nichil certum potuit ab ipsa percipere, sed credebat, quod mulier ipsa talia fingeret, ut extorqueret pecuniam a cantore; qua de causa ad ordinationem ipsius procedere noluisti, donec super hoc apostolicum responsum haberes. Quocirca, fraternitati tue per apostolica scripta mandamus, quatenus inquiras super iis diligentius ueritatem, et, si assertionem prefate mulieris non constiterit esse ueram, cantorem ipsum, si alias habeatur idoneus, et super hoc non fuerit infamatus, ac eum conscientia non remordet, ad presbyteratus cures officium promouere.

 Datum Rome, apud Sanctum Petrum, XuII Kalendas Ianuarii, anno septimo.



CLXXI  . REGI ANGLORUM. Ut reducat in gratiam Dublinensem archiepiscopum, et ei omnia ablata restituat, cum comminatione interdicti ubicumque permanserit. 

Non tam miserabilis quam miseranda conquestio  uenerabilis fratris nostri . . . Dublinensis archiepiscopi, grauiter propulsauit sepius aures nostras, nec adhuc propulsare desistit, clamorem suum lacrymosis inculcans gemitibus et amaris, ita ut magnitudinem clamoris ipsius ad aures Domini Sabaoth ascendisse credamus, qui utinam, si deliquimus, parcat nobis, quod tantum pepercimus homini, qui, in suis ei non deferens, tandiu ministrum eius afflixit, et adhuc afflicto non parcit! [Nouit enim regia celsitudo, et satis potest memoriter retinere, quoties suauibus uerbis et blandis eam pro ipso archiepiscopo duxerimus commonendam  , et per alios fecerimus commoneri, et quot et quantas porrexerimus tibi preces, ut eum, quem per septem annos extra regnum exsulare fecisti, et, in afflictione non  modica et officii erubescentia pastoralis, per partes ignotas aliorum suffragia mendicare, in gratiam tuam reciperes, et ei ablata restitui faceres uniuersa. Quid autem super hoc nostre ualuerint monitiones et preces, subsequens rerum effectus euidenter ostendit, cum exauditi non simus,] sed indecenter potius obauditi, et, quod peius est, Creator offensus, qui suam non dimittet offensam inultam, quin iniuriam serui sui ex parte uindicet in presenti, et etiam reseruet sibi uindictam aliam in futuro. Sane, ne super litterarum inculcatione nostrarum, quas tibi sepenumero super hoc curauimus destinare, plurimum immoremur, cum tibi de ipsis, ut credimus, plene constet  , nuper, cum te dilectus filius, N . . . abbas Casemarii, ex parte nostra  monuerit, coram multis et magnis uiris, et etiam corripuerit, quia mandatum nostrum non adimpleueras in hac parte, tu ei emendaturum omnia te firmiter promisisti. Sed, cum idem archiepiscopus, de tua promissione confidens, reuerti uellet ad propria, et tecum fecerit per aliquot dies moram, ac tu ipsum de die in diem protraxeris uanis uerbis, nec uelles ei quod promiseras adimplere, tristis, et uacuus a spe sua, coactus est Parisius remeare  ], cuius plage cum suauitatis oleum superponere debuisses, asperitatis uinum apponere curauisti, ut calamum conquassatum omnino confringeres, et senectutem ipsius cogeres deficere paupertate. A procuratoribus enim eius centum libras sterlingorum,  quas ad solutionem debitorum eius cum labore multo collegerant, sicut dicitur, extorsisti, et mandasti etiam archiepiscopo Cassellen. ut administrationem susciperet dieceseos Dublinensis. Ut igitur regia celsitudo, que fuit in nostrarum precum exauditione tam dura, paternas super hoc monitiones recipiat, licet tarde, serenitatem tuam rogamus, monemus et hortamur in Domino, in remissionem tibi peccaminum iniungentes, quatenus ad Dominum Iesum Christum, qui carnem nostre  mortalitatis assumpsit, ut nos suos in Patris gloria faceret coheredes, Romanam Ecclesiam insuper, quam in beato Petro, apostolorum principe, stabiliuit, et nos etiam, quos in agendis tuis, si bene recolas, inuenisti fauorabiles et benignos, habens debita consideratione respectum, prefatum archiepiscopum in gratiam tuam liberali benignitate recipias, et ei ablata restitui facias uniuersa, taliter quod ex officio pastorali mandamus, et pleno cordis affectu monemus, adimpleturus hac uice, quod tua super hoc, uel sera, correctio preteritorum offensam ualeat expiare. Alioquin, cum in hoc deinceps parcere tibi nolimus, qui, eo quod tantum pepercimus, incurrisse timemus Creatoris offensam, noueris nos uenerabilibus fratribus nostris . . . Cantuariensi archiepiscopo,  et . . . episcopo Eliensi, districte precipiendo mandasse, quos etiam propter prioris mandati nostri neglectum grauiter redarguimus, ut, si forsitan eidem archiepiscopo infra duos menses post receptionem presentium a te non fuerit congrue satisfactum, episcopatum ad quemcunque tue iurisdictioni subiectum locum deueneris, quandiu fueris ibi presens, auctoritate nostra, sublato appellationis obstaculo, denuntient interdictum; quod si nec sic ad hoc induci potueris, totam etiam prouinciam Dublinensem interdicto concludant: pro certo sciturus, quod, si mandatum huiusmodi pertransieris aure surda, et durum te nobis ostenderis, ubi te benignum inuenire debemus, causam Ecclesie, imo  Dei, non dimittemus adeo indefensam, quin cognoscere tibi demus, quid manus uicarii Iesu Christi ualeat operari. Quod si uellemus ulterius quasi tibi deferendo differre, procul dubio uideremur te non diligere sed odire, quia pater filium quem diligit corripit, et Deus quos amat arguit et castigat.

Datum Rome, apud Sanctum Petrum, Idibus Decembris, anno septimo.



CLXXII DECANO ET CAPITULO NIGELLENSIBUS. Mandat, quod Renelmo et Roberto canonicis prebendas omnino integrare non differant. 

 Accedens ad presentiam nostram dilectus filius, Renelmus, canonicus Ecclesie uestre, sua nobis insinuatione monstrauit, quod, cum ipse et Robertus auctoritate apostolica in eadem Ecclesia canonici fuerint instituti, utrique dimidie prebende beneficio assignato, tam auctoritate litterarum nostrarum, quam concilii Turonensis, quod beneficiorum inhibet sectionem, ut uos suas eis integraretis prebendas, cum instantia postularunt; quibus uos  benignum prebentes assensum, sicut etiam uestre littere continebant, promisistis eisdem, quod, quam cito se facultas offerret, eorum prebendas curaretis sine interpositione alterius integrare. uerum, magister W. de litteris nostris, quas idem Renelmus super conferenda sibi prebenda integra, et Robertus super integratione prebende sue obtinuerant a nobis, non habita mentione, ad uos nostras litteras reportauit, ut eidem in aliqua prebendarum Ecclesie uestre studeretis liberaliter prouidere. Ceterum, cum dictus Renelmus ad nostram presentiam accessisset, et pro se et prefato Roberto nobis humiliter supplicasset, ut per litteras illas integrationes prebendarum suarum non sineremus aliquatenus impediri, dictus magister eidem se super hoc opponere  procurauit. Nos igitur eis dilectum filium nostrum, H.  Sancti Eustachii diaconum cardinalem, concessimus auditorem, qui, auditis hinc inde propositis, et habito prudentum uirorum consilio, super contradictione integrationis prebendarum illarum, de mandato nostro, eidem magistro duxit silentium imponendum, cum magis esset consentaneum rationi eorum integrari prebendas, qui iamdudum canonici fuerant instituti, quam ei conferri, qui cam ex rigore iuris petere non ualebat. Quocirca, uniuersitati uestre per apostolica scripta mandamus atque precipimus, quatenus prebendas eorum diuersas contra statuta concilii Turonensis, contradictione et appellatione cessantibus, integrare, cum  se facultas obtulerit, iuxta promissionem uestram, minime differatis; cautius prouisuri, ut propter integrationem eorum prebendas alias diuidere non temptetis, ne sic, semper aliqua prebenda ibidem existente diuisa, mandatum possit apostolicum impediri. Alioquin, dilectis filiis . . . . . . abbati Sancti Auberti  , et magistris P. de Sancto Symphoriano, et R. de Bekerel, canonicis Cameracensibus, precipiendo mandauimus, ut, uobis in exsecutione mandati nostri cessantibus, illud, sublato appellationis obstaculo, studeant effectui mancipare; contradictores . . . nullis litteris ueritati, etc.

Datum Rome, apud Sanctum Petrum, Kalendis Decembris, anno septimo.



CLXXIII  . . . . . . MEDIOLANENSI ARCHIEPISCOPO  , ET SUFFRAGANEIS EIUS. Ut Placentinos tanquam excommunicatos faciant euitari. 


Cum olim fumus iniquitatis Placentinorum ciuium oculos apostolice speculationis offenderit, nec potuerimus illum in pluuia paterne monitionis supprimere, quin fortius eleuaretur in altum, ita quod partes inficeret uicinas pariter et remotas, modum alium cogimur inuenire, ut qui pluuiam non admittit,  corruat sub procella, quia forsitan euaporare desistet, ubi non inuenerit quo respiret. Satis siquidem audiuistis, ad quantam miseriam episcopum  , clerum et Ecclesiam Placentinos, adduxerint, et sub quantis afflictionibus et erumnis eos uiuere potius quam deficere, quod sine cordis amaritudine non possumus proferre, compellant. Ne igitur uapor iniquitatis eorum se ad parietes uicinos extendat, fraternitati uestre per apostolica scripta mandamus, et in uirtute obedientie districte precipimus, quatenus ciues iam dictos, ad quemcunque locum prouincie Mediolanensis deuenerint, in colloquiis, hospitiis atque contractibus, tanquam excommunicatos faciatis arctius euitari, et teneri etiam bona illorum, ubicunque illa contigerit inueniri,  donec per satisfactionem condignam reconciliari Ecclesie mereantur: sic mandatum apostolicum impleturi, ne illius uideamini contemptores.

Datum Rome, apud Sanctum Petrum, XuII Kalendas Ianuarii.



CLXXIu  . ARBATIBUS, PRIORIBUS ET ALIIS ECCLESIARUM PRAELATIS, PER LOMBARDIAM CONSTITUTIS. Ut episcopo Placentino exsulanti de censu apostolice sedi debito subueniant. 

Compatientes laboribus et pressuris, quas uenerabilis frater noster . . . episcopus Placentinus, ad presens extra ecclesiam Placentinam a suis ciuibus cogitur sustinere, ipsi, cum de suo sustentari non  possit, uolumus prouidere de nostro. Ideoque per apostolica uobis scripta mandamus atque precipimus, quatenus censum apostolice sedis, quem de uestris debetis Ecclesiis, cum ab ipso fueritis requisiti, et assignare curetis, quandiu extra ecclesiam suam coactus fuerit exsulare; nuntiis eius, quos propter hoc destinauerit, tam in necessariis quam securo conductu, liberaliter prouidentes.

Datum Rome, apud Sanctum Petrum, Xu Kalendas Ianuarii.

In eumdem modum, abbatibus, etc. per Rauennatensem prouinciam constitutis.



CLXXu  EPISCOPO PLACENTINO  . Indulget, ut dum ab ecclesia sua exsulat, tam uacantes quam uacaturas prebendas retinere possit. 


Compatientes tuis afflictionibus et pressuris, quas ad presens extra ecclesiam Placentinam a ciuibus tuis cogeris sustinere, auctoritate tibi presentium indulgemus, ut tam uacantes in tuo episcopatu prebendas, quam etiam uacaturas, dum fueris in exsilio, ad sustentationem tuam et clericorum Ecclesiarum illarum, tibi liceat retinere; ita tamen, ut postmodum ille, que ad donationem tuam pertinent, per  te, alieque, per illos qui eas conferre tenentur, personis idoneis conferantur. Nulli ergo . . . nostre concessionis, etc. Si quis, etc.

Datum, ut supra.



CLXXuI. NOBILI uIRO GUIDONI COMITI. Sententiam in causa, que inter ipsum et electam ac sorores monasterii de Rosan. uertebatur, latam, auctoritate apostolica confirmat. 

Ex parte tua, et . . . electe, et sororum monasterii de Rosan. nuntii ad nostram presentiam destinati humiliter postularunt, ut eis audientiam concedere dignaremur, quibus dilectum filium, Hu. Sancti Eustachii diaconum cardinalem, dedimus auditorem.  In cuius presentia cum aliquandiu fuerit litigatum hinc inde, tam per instrumenta quam per litteras constitit euidenter, quod super causa, que inter te et electam predictam adinuicem uertebatur, per dilectos filios, I. priorem Sancti Fridiani, et . . . . . . archipresbyterum Florent. et I . . . Pisan. canonicum, quibus fuerat de utriusque partis assensu commissa, diffinitiua fuerat sententia promulgata. Nos autem, per assertionem cardinalis ipsius super promulgatione ipsius sententie certiores effecti, eam, sicut iusta est, auctoritate apostolica confirmamus, etc. usque communimus; salua questione proprietatis alteri parti, si tamen super possessionem tantum sententiam ipsam constiterit promulgatam. Nulli ergo, etc.

 Datum Rome, apud Sanctum Petrum, XIII Kalendas Ianuarii.



CLXXuII  . . . . . . EPISCOPO AUSONENSI. Quod clerici uel laici, per litteras protectionis a iurisdictione episcopi non subtrahuntur. 

[Ex parte tua fuit quesitum a nobis  , utrum clerici, uel laici, qui litteras protectionis ostendunt, in quibus personas suas ex nomine cum omnibus rebus suis sub apostolica protectione consistere declaratur, a iurisdictione diecesani episcopi sint exempti? Nos autem, inquisitioni tue super hoc taliter respondemus  , quod per litteras huiusmodi, quas quandoque aliquibus personaliter indulgemus,  ab episcoporum suorum potestate minime subtrahuntur.]

Datum Rome, apud Sanctum Petrum, Idibus Decembris.



CLXXuIII. . . . . . PADUANO EPISCOPO  . Ut monachos e claustro egressos ad claustra redire compellat. 

Ad audientiam nostram, dilecto filio nostro . . . . abbate de Columba Cisterciensis ordinis significante, peruenit, quod quidam monachi eiusdem ordinis claustrum non ex petita suorum abbatum licentia exeuntes, in prouincia uenetorum sibi reclusoria prepararunt, non arctioris religionis obtentu, sed  ut uitam transigant laxiorem. Unde, nos uenerabili fratri nostro . . . . . Castellano episcopo  , dedimus in mandatis, ut eos compelleret ad claustra relicta per censuram ecclesiasticam remeare, sed ipse quod mandauimus exsequi pretermisit. Quocirca, fraternitati tue per apostolica scripta mandamus, quatenus, si res ita se habet, predictos reclusos, ut ad claustra redeant derelicta, monitione premissa, per censuram ecclesiasticam, appellatione remota, compellere non omittas.

Datum Rome, apud Sanctum Petrum, X Kalendas Ianuarii.



CLXXIX. ODONI, EPISCOPO PARISIENSI  . De undecim prebendis ecclesie de Campellis uiginti duas creandi potestatem ipsi facit  . 


Cura suscepti regiminis nos hortatur, ut ecclesiarum utilitatibus intendentes, paterna curemus sollicitudine prouidere, ne ipse debito ministrorum cultu fraudentur. Cum igitur in ecclesia de Campell. duodenus tantummodo sit numerus prebendarum, quarum quelibet ualentiam fere quinquaginta librarum excedit, et ipsius canonici, eo quod sit uilla campestris, uix unquam faciant residentiam in eadem, ne ipsa diutius diuinis obsequiis defraudetur, fraternitati tue auctoritate presentium indulgemus, quatenus cum consilio capituli tui, si res ita se habet, ex illarum undecim uiginti duas prebendas  , appellatione  remota, canonicis totidem perpetuis temporibus assignandas, duodecima ecclesie Beati uictoris, sicut eam nunc canonice possidet, in integrum reseruata, saluisque fructibus prebendarum integraliter his, qui nunc eas possidere noscuntur, nisi forte ipsi consentire uoluerint, ut, eis uiuentibus, medietas fructuum aliis conferatur. Preterea, ne propter canonicorum absentiam predicta ecclesia de Campell. et Sancti Marcelli, Sancti Germani Altissiodorensis, et Sancti Clodoaldi ecclesie, in quibus collatio prebendarum ad te dignoscitur pertinere, debita diuinorum celebratione priuentur, deuotioni tue duximus indulgendum, quatenus in memoratis ecclesiis, de consilio et consensu capitali Parisiensis ecclesie, nec non capitulorum ecclesiarum  dictarum, appellatione cessante, constituas, ut canonici debitam faciant residentiam in eisdem, sicut cum ipsis capitulis, uel maiori et saniori parte ipsorum, deliberatione prouida duxeris ordinandum, saluo semper in omnibus apostolice sedis mandato. Nulli ergo . . . hanc paginam . . . nostre concessionis, etc.

Datum Rome, apud Sanctum Petrum, III Kalendas Ianuarii, anno septimo.



CLXXX. PRIORI  ET MONACHIS DE LENTON. [al. LANTHON.] Recipit eos sub protectione, et enumerantur bona ad ipsos spectantia  . 

Iustis petentium desideriis, etc., usque assensu.  Ecclesiam de Falmarchsam, cum capellis de Papeha, et de Radewell. et omnibus eorum pertinentiis; ecclesias de Maperthesal. de Hecha, de Rassenden. de Hirencestr. de Curtenhal. de Herleston. de Wichingestun. de Fostun et de Bruchton. cum omnibus earum pertinentiis; capellam Sancti Edmundi de Bruchton. Ex dono Ricc. de Daiuill. duas carrucatas terre in Abebi; ex dono Ricc. Buissel duodecim buouatas terre in Bruchton. et quamdam partem Gardini sui, et quindecim acras terre, et unam acram prati, et dimidiam; intra Lelund, tres uirgatas terre et tres homines uobis a W. Pouerell. intuitu  pietatis concessos; decimas in Blidesword. in Neubothle, in Duston, in Ernesbi, in Bareswrd. in Cothis, in Hoctun. et in Piria decimam molendini, quod uocatur Tuigrisl. decimas in Molentun, in Desburch. in Blaculuesle, in Auersham, et in territorio de Empingeham, a bone memorie Roberto  , Lincolniensi episcopo, monasterio uestro pia liberalitate concessas, sicut in eiusdem authentico plenius continetur, et uos ea omnia iuste ac pacifice possidetis, uobis, et per uos eidem monasterio auctoritate apostolica confirmamus, et presentis scripti patrocinio communimus. Nulli ergo, etc. Si quis, etc.

Datum Rome, apud Sanctum Petrum, uII Idus Ianuarii.



CLXXXI. EISDEM. De eodem argumento ac in epistola superiori. 


Solet annuere, etc., usque assensu. Ecclesiam Sancte Marie de Notingha. Sancti Petri, et Sancti Nicolai eiusdem uille, cum omnibus pertinentiis suis; ecclesias de Radeford, de Langare, de Torluauestan. de Lindebi et de Barton. et de Oscington. cum omnibus earum pertinentiis; quidquid iuris habetis in ecclesiis de Acdingburc et de Cotgraue; decimas quas habetis in Chillewell. in Watinho, in Aspele, in Suthon. in Baseford, in Iorph, in Gunolueston. in Stapelfort, in Langelaia, in Rudington. et in Boneia, sicut ea omnia ex concessione bone  memorie W. Eboracensis archiepiscopi  , iuste ac pacifice possidetis, et in eius litteris plenius continetur, uobis et per uos monasterio uestro auctoritate apostolica confirmamus, etc. Nulli ergo, etc. Si quis, etc.

Datum Rome, apud Sanctum Petrum, uII Id. Ianuarii.



CLXXXII  . . . . . . . LONDONIENSI EPISCOPO  . Dignitatem ecclesie Londoniensis confirmat. 

Cum longa consuetudine temporis ecclesia Londoniensis,  sicut oblata nobis petitio continebat, ea prerogatiua usa sit hactenus libertatis, ut episcopus, qui pro tempore resedit ibidem, inter comprouincialium episcoporum conuentus, in sessionibus, processionibus, responsionibus, et suscriptionibus, tanquam dignitate primus obtinere consueuerit primum locum, a nobis humiliter postulasti, ut dignitatem huiusmodi eidem Ecclesie dignaremur confirmare. Nos autem, tuis iustis postulationibus annuentes, dignitatem ipsam, sicut eam eadem ecclesia ex antiqua consuetudine approbata hactenus et obtenta, contradictione possedit, tibi, et per te ipsi ecclesie auctoritate apostolica confirmamus, etc. Decernimus ergo, etc.

Datum Rome, apud S. Petrum, Idibus Decembris.



CLXXXIII. . . . . .ARCHIPRESBYTERO EDUENSI, . . . . . PRIORI SANCTI SYMPHORIANI, EDUENSIS DIeCESEOS, ET MAGISTRO R. DE DENCEuOI, CANONICO DIuIONENSI, LINGONENSIS DIeCESEOS. Mandat eis ut sententiam in causa, que inter abbatem et monachos Clareuallenses ab una, et monachos Sancti Benigni Diuionensis ab altera parte uertebatur, latam, obseruari faciant. 


Ex litteris dilecti filii, P.  . . . . . monasterii Collensis, et D.  . . . Sancti Lupi Trecensis, abbatum accepimus, quod, cum eis, et uenerabili fratri nostro . . . .  Trecensi episcopo, causam que inter abbatem  et monachos Clareuallenses ex  una parte, et . . . .  abbatem, et monachos Sancti Benigni Diuionensis, Lingonensis dieceseos, ex altera, super domo de Moreins uertebatur, commisimus terminandam, ipsi partes debita citatione uocarunt, et Clareuallenses miserunt in possessionem causa rei seruande, pro Diuionensium contumacia uel defectu. Postmodum uero, nobilem mulierem . . . . dominam Suessifont. que ex parte Diuionensium intrauerat domum ipsam, denuntiauerunt excommunicationi subiectam, quandiu in ea domo presumeret commorari. Interim autem, ipso episcopo uiam sue peregrinationis aggresso, Diuionenses, biennio iam elapso, uenerunt ad ipsos abbates, eis querimoniam deponentes quod Clareuallenses illos super  iam dicta domo presumerent molestare, asserentes se probare paratos, quod litteras, quas eis de possessione Clareuallenses destinauerant, recepissent tunc primo, cum preterito biennio essent facte.  Proponebant autem Clareuallenses econtra, se per testes idoneos posse probare, quod abbas Diuionensis eas infra duos menses ex quo facte fuerant, propriis manibus recepisset, et prior etiam domus ipsius. Cumque Diuionenses, quoquo modo rei ueritas se haberet, sufficientem quod starent iuri cautionem offerrent, iidem abbates, cum episcopus absens esset, cui erat specialiter causa commissa, utpote qui cum illorum altero poterat in causa procedere, et ipsi non poterant sine ipso, se super hoc deinceps intromittere noluerunt. Quocirca, discretioni uestre per apostolica scripta mandamus, quatenus predictam sententiam, sicut est iusta, faciatis inuiolabiliter obseruari, et, inquisita de premissis diligentius ueritate, si predictos Diuionenses uobis constiterit  adeo contumaces, ut etiam infra annum nullam obtulerint cautionem, Clareuallenses constituatis auctoritate apostolica possessores, aduersariis super iure proprietatis defensione legitima reseruata. Nullis litteris ueritati, etc. Quod si non omnes, duo uestrum, etc.

Datum Rome, apud Sanctum Petrum . . . . . anno septimo.



CLXXXIu  . ABBATI MONASTERII SANCTI uINCENTII CENOMANENSIS. Monasterium Sancti uincentii Cenomanensis recipit sub protectione beati Petri, et enumerantur bona ad idem monasterium spectantia. 

Religiosam uitam eligentibus apostolicum conuenit  adesse presidium, etc., usque: mancipati estis obsequio, ad exemplar felicis recordationis Eugenii pape, predecessoris nostri, sub beati Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona idem monasterium, etc., usque uocabulis exprimenda: ecclesiam de Contiliaco; ecclesiam Sancti Lenogisili, cum capella Sancti Ioannis Leprosorum, et capella Sancti Martini de Fossart; ecclesiam de Sagonia, cum capella Sancti Karilephi; ecclesiam de Curgaa; ecclesiam de Nento; ecclesiam de Doscella; ecclesiam Sancti Cornelii de Balniolo; ecclesiam Sancti Petri de Tufeio; capellam Sancti Hilarii prope Tufeium;  ecclesiam Sancti Petri de Soldaio; ecclesiam de Tricione; ecclesiam Sancti uincentii de Laboratorio; ecclesiam de Sarciaco; capellam Sancti Geruasii de Belino; et in his omnibus, synodalia et  circadalia; ecclesiam de Crucis Monte; ecclesiam de Maceriis, ecclesiam Sancti Petri de Laboratorio; et in his tribus, medietatem synodalium et circadalium  ; capellam Sancte Marie de Abbatia; capellam Sancti Flocelli; capellam de Campaniaco; ecclesiam de Coneraio, cum duabus partibus oblationum altaris in quinque solemnitatibus, et duabus partibus primitiarum totius anni; ecclesiam de Cels; ecclesiam Sancte Marie de Curte dominica; ecclesiam Sancte Marie de uillana, iuxta Luceium; capellam Sancti Petri de ualenceliis; ecclesiam de Toreio; ecclesiam de Flacio, prope castrum Ligeris; capellam Sancti Petri; ecclesiam Sancti Germani; ecclesiam Sancte Marie de Nouiomo; ecclesiam de Colungiaco, cum duabus partibus oblationum  altaris in quinque festiuitatibus, cum duabus partibus primitiarum totius anni; ecclesiam de Pilimilio, cum tertia parte decime de Chenseles; medietatem decime et primiceriarum de Malmissestere; ecclesiam Sancti Maximi de Mosteriolo, cum capella de Paleis; ecclesiam Sancti uicturi de Basogeriis, cum capella Sancte Marie; ecclesiam de Altanoisia, cum duabus partibus oblationum altaris in septem solemnitatibus, et cum duabus partibus primitiarum totius anni; ecclesiam de Nuiliaco; ecclesiam de Ham, cum duabus partibus oblationum altaris in sex solemnitatibus, et cum duabus partibus decime et primiceriarum totius anni: ecclesiam de Meuldin; ecclesiam Sancti Patricii; ecclesiam Sancti Karilephi de Curia Dode;  ecclesiam Sancti Leonardi; ecclesiam Sancte Marie de Ace; ecclesiam de Piace; ecclesiam de Iuliaco; ecclesiam de Sancto Marcello; capellam Sancti Domnoli iuxta Segreium; ecclesiam Sancte Marie de Ceueneio; capellam Sancti Audeni de Ponte Baladonis, iuxta pontem Baladonis; terras, prata, et aquam ad piscandum usque ad medium amnis, quanta est longitudo earumdem terrarum et pratorum, que de iure suo dedit ecclesie uestre Odo de Aleriis, pro centum solidis Cenomanensis monete, et decimam partis predicti Odonis de molitura molendini de Cuce, et ibidem cemeterium; ecclesiam Sancti Martini de Dongolio, cum capella de Magneniis; ecclesiam Sancte Marie de Mairoliis;  ecclesiam de Auenis; ecclesiam Sancti Martini de Bellifagio; capellam Sancte Trinitatis de Nouemfontibus, cum duabus partibus decime ac primitiarum de terra et animalibus uestris; ecclesiam de Sabla; capellam Sancti Remigii prope Tufeium, cum duabus partibus oblationum in quinque festiuitatibus, et primitiarum totius anni; ecclesiam Sancte Marie de Morciliaco; ecclesiam de Reneio;  ecclesiam de Toreio super Blane; ecclesiam Sancte Marie de Paruencheriis; capellam Sancti Georgii de Castello; capellam de uizaio; capellam de Grableio, cum decimis et omnibus pertinentiis suis; prebendam, quam habetis in ecclesia Sancti Iuliani Cenomanensis; ecclesiam Sancte Marie de Berthiuini, et ecclesiam sanctorum martyrum uincentii et Laurentii de Landa patrie  , cum earum pertinentiis; ius quod habetis in ecclesia de Geure; ius quod habetis in ecclesia de Monte Betonis; ius quod habetis in ecclesia Sancti Rigomeri de Soliniaco, in ecclesia Sancti Iuliani de Tanet; sextam partem decime in ecclesia Sancti Martini de Soliniaco prope Baladon; sextam partem oblationum altaris in quatuor festiuitatibus in eadem parochia; decimam  Hug. de Curtahen. decimam Gauterii de ualle, et decimam Pagani de Soliniaco, atque decimam Haimonis iuxta montem Dublelli; decimam de Musaldio, in parochia Sancte Marie de Nouauill. de terra Garini Morant duas partes decime, et primitiarum; de terra Fulconis de Chaneueroliis, duas partes decime ac primitiarum; de terra Heruei de Sancto Lenogisilo, duas partes decime ac primitiarum; de terra Pagani de Nouauill. duas partes decime; de terra Willelmi de Tusca medietatem decime ac primitiarum; de terra Willelmi Faucillum, duas partes decime, ac primitiarum; de terra uillane, duas partes decime, et primitiarum; de terra de Allandreis, que est monasterii uestri, decimas omnes et primitias; ecclesiam Sancte Marie  de Monte Dublello, cum appendiciis suis; in ecclesia Sancti Sulpitii de Mosteriolo, duas partes decime; in parochia Sancti Martini de Lamanai; de terra Reginandi de Nuisement, duas partes decime; in parochia de Buisseio, sextam partem decime ecclesie et quamdam uineam iuxta cancellum ecclesie; in eadem parochia de terra de Roucheria, duas partes decime, et primitiarum; in parochia de Wlureio, tertiam partem decime de terra de Piro, et decimatorem  ; in parochia de Dunel, tertiam partem decime de feudo de Dunel; in eadem parochia de terra Huberti Espechel, que dicitur Landas, duas partes decime et primitiarum; in ecclesia de Madre, nonam partem decime; in ecclesia  de Quinta tertiam partem oblationum in quinque solemnitatibus, et primitiarum totius anni, et decime, cum iure quod habetis in cemeterio, quamdam plateam eidem ecclesie iunctam; in ecclesia de Attanay, duas partes oblationum in tribus solemnitatibus, et primitiarum et cemeterium libere, et oscham  Fredeberti; in parochia Sancti Aniani, duas partes decime de terra Pagani  de Tiron, et de una parte terre Albini; decimam pasture porcorum in foresta Pagani de monte Dublelli, que dicitur Tiron.

Preterea, necessitati uestre in posterum prouidere uolentes, apostolica auctoritate statuimus ut nec uobis, nec successoribus uestris aliquando liceat obedientiam de Campaniaco, aut alias possessiones ecclesie uestre donare, uendere, aut quomodolibet ab ipsa ecclesia alienare. Decernimus ergo ut nulli, etc., usque: profutura, salua sedis apostolice auctoritate, et diecesanorum episcoporum canonica iustitia. Si qua igitur, in futurum, ecclesiastica secularisue persona hanc nostre constitutionis. . . . . paginam sciens, contra eam temere uenire tentauerit, secundo tertioue commonita, nisi reatum suum  congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi, aliena fiat, atque in extremo examine districte subiaceat ultioni. Cunctis autem, eisdem locis sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Rome, apud Sanctum Petrum, per manum Ioannis, Sancte Marie in uia Lata diaconi cardinalis  , u Idus Ianuarii, indictione uIII, Incarnationis Dominice anno 1204, pontificatus uero domini  Innocentii pape III anno septimo.



CLXXXu  . HUGONI, SANCTI PETRI CLUNIACENSIS  . Confirmat priuilegia que enumerantur, una cum eius pertinentiis. 

Religionis monastice modernis temporibus speculum, et in Galliarum partibus documentum, beati Petri Cluniacensis monasterium, ab ipso sue fundationis exordio, sedi apostolice in ius proprium est oblatum. Proinde, predecessores nostri, Romani pontifices, locum ipsum singularis dilectionis ac libertatis prerogatiua donarunt, et uniuersa ei pertinentia priuilegiorum suorum sanctionibus munierunt. Eapropter, dilecti in Domino filii, uestris  iustis postulationibus clementer annuimus, et prefatum Cluniacense monasterium, quod specialiter  beati Petri iuris existit, sub eiusdem beati Petri et nostra protectione suscipimus, et presentis scripti patrocinio communimus; inprimis siquidem statuentes ut ordo monasticus, qui secundum Deum et Beati Benedicti regulam ac institutionem Cluniacensium fratrum, in eodem loco institutus, etc., usque obseruetur. Preterea, quascunque possessiones, etc., usque uocabulis exprimenda: locum ipsum, in quo prefatum uestrum monasterium situm est, cum omnibus pertinentiis suis; in Burgundia, Karumlocum, Marciniac. Pared. Sanctum Marcellum Cabilonensem, uirgiac. Troald. et omnes alios prioratus, et cellas, et possessiones, et iura que habetis in prouincia Lugdunen. ultra Ararim; Nantuac. Ginniac. monasterium de uallibus Poliniaci,  monasterium de Altapetra; uallemclusam ultra uigum Roman. monasterium Paterniacum; insulas et omnes prioratus et cellas, possessiones et iura que in illa parte Burgundie siue in Teutonia possidetis; in prouincia uiennen. Sanctum uictorem Gebennen. Condamm. Burget. Dominam  Lauard. et omnia loca et iura que in ipsa uiennen. prouincia possidetis; in Prouincia, Sanctum Saturninum, Tornac. Podium de Canagobia; extra Montem-Pesulan. Cluniset. et cetera loca uestra in Prouincia constituta; in Guasconia, Karenacum Moriac. Sanctum Montem, et omnia loca uestra que in Guasconia possidetis; preterea, Siluiniac. monasterium Celsimen. Sanctum Florum, uoltam, Sanctum  Eutropium, Mogon. Agiam, monasterium de Charitate, cum omnibus pertinentiis suis; Sanctum Stephanum; Sanctum Saluatorem Niuernen., Sanctum Martinum de Campis; Longumpontem; Gaiam; Sanctam Margaritam in Campania, cum grangiis de Macricuria et de Sancta Petronilla, et omnibus pertinentiis suis; Crispiac. Consiacum Lehunum, cum prioratibus Sancti Laurentii et Sancti Nicolai, quos . . . prior Lehun. monasterio suo cum eorum pertinentiis nouiter acquisiuit; Sanctam Margaritam in Codun. Mondiderium; Abbatisuillam; Sanctum Lupum; monasterium Sanctorum Cosme et Damiani; Frewill. Renargias, et quidquid in Bituricen., Burdegalen., Senonen., Remen., Treueren. et Rothomagen. prouinciis possidetis; monasterium Lowen.,  Lenton., Montem-acutum, Testord., Labdecumbam, Apeford. et Tikesore uillas, cum omnibus appendiciis  earum; Sanctam Mariam de Nagera, Sanctum Zoilum de Carrion., uillam-francam, Sanctam Columbam de Burgis, Cornelian. Monasterium Pontiden. Monasterium Sancti Maiolis Papien., Sancti Gabrielis Cremonen. et monasterium Sancti Pauli de Argon. Cellam de Bertreis, et cellam de Namarchia, et quidquid in Anglia, Hispania, Lombardia, et in Leodien. diecesi possidetis; in Tuscia, iuxta cryptas, Sanctam Mariam de Aquauiua; in ciuitate Tuscanen. Sanctum Ioannem de Podio, Sanctum Petrum de Alian. in episcopatu Tusculanen., Sanctam Mariam de Peselo; et in Sicilia, prioratum de Sacco, cum omnibus pertinentiis suis. Sane, laborum uestrorum decimas, pro quibus tam uos quam alios monastice religionis uiros inquietare episcopi  consueuerunt, illorum uidelicet quos dominicaturas appellant, et uestro sumptu a monasterii et cellarum uestrarum clientibus excoluntur, sine omni episcoporum et episcopalium ministrorum contradictione, deinceps habeatis quietius, qui uestra peregrinis fratribus et pauperibus erogatis, Liceat quoque uobis clericos et laicos, liberos, etc. Prohibemus insuper, etc. Discedentem uero, absque communi litterarum uestrarum cautione, nullus audeat retinere. Quod si quis forte, etc., usque: promulgare. Ad hec etiam, prohibemus ne aliquis monachus, etc., usque domus uestre utilitatem. Quod si facere presumpserit, etc., usque: reddere. Licitum preterea sit uobis in causis propriis, etc., usque: deperire. Insuper, auctoritate apostolica inhibemus ne ullus episcopus  uel alia quecunque persona ad synodos uel conuentus uos ire compellat, nec ad domos uestras, etc., usque: conuocandi, uel missas etiam celebrandi, nisi ab abbate fuerit inuitatus, accedat. Statuimus etiam ut ecclesie omnes, cemeteria, monachi, clerici et laici uniuersi, intra terminos habitantes, qui sunt a riuo de Salnai, et ab ecclesia Rufiaci, et cruce de Lornant, a termino quoque molendini de Tornasach, per uillam que dicitur uarenna, cum nemore Burserio; a termino etiam qui dicitur Perois, usque ad riuum de Salnai, sub apostolice tantum sedis iure ac tuitione permaneant. Neque ipsius Cluniacensis loci presbyteri, aut etiam parochiani, ad cuiuslibet, nisi Romani  pontificis, uel eius legati, et Cluniacensis abbatis, cogantur ire synodum uel conuentum. Sane, pro abbatis, monachorum seu clericorum, infra predictos terminos habitantium, ordinatione, pro chrismatis confectione, pro sacri olei, ecclesiarum et altarium consecratione, et cemeteriorum benedictione, Cluniacense monasterium, quem maluerit antistitem conuocet, gratiam et communionem apostolice sedis habentem; Cluniacenses uero monachos, ubilibet habitantes, nulla omnino persona, preter Romanum pontificem, et legatum qui ad hoc missus fuerit, excommunicet aut etiam interdicat, ita tamen, ut circa legatos apostolice sedis obedientia uel reuerentia debita per hoc nullatenus minuatur. Tibi etiam, fili abbas, et per te monasterio  Cluniacensi, concedimus, ut in processionibus missarumque solemniis, tam tu quam successores tui, mitra, annulo, chirothecis, sandaliis, et aliis pontificalibus insigniis uti possitis, benedictionemque solemnem super populum facere ad diuini nominis gloriam et monasterii Cluniacensis honorem. Illud autem districtius inhibemus, ne quis possessiones, iura, uel bona monasterii uestri, preter sedis apostolice conscientiam, cui specialiter est subiectum, quolibet modo alienare, uel antiquas et rationabiles ipsius monasterii consuetudines, et hactenus obseruatas, uiolare presumat. Si que uero donationes, etc. usque: censemus. Decimas preterea, et possessiones, ad ius ecclesiarum uestrarum spectantes, que a laicis detinentur, redimendi, et legitime  liberandi de manibus eorum, et ad ecclesias ad quas pertinent reuocandi, libera sit uobis de nostra auctoritate facultas. Percussuram quoque proprii numismatis, uel monete, sicut hactenus est obtentum, uobis auctoritate apostolica confirmamus. Ad hec, adiicimus, ut in omnibus prioratibus, et cellis que nunc sine proprio abbate uestro regimini sunt subiecte, nullus unquam futuris temporibus abbatem ordinare presumat, sed tam prioratus ipsi et celle, quam et cetera in quibuslibet locis omnia, quibus Cluniacensis ecclesia, tempore Aruernensis concilii, quod per felicis memorie Urbanum papam, predecessorem nostrum, celebratum est, inuestita erat, de quibus tunc nulla questio mota est, tam tibi, fili abbas, quam successoribus  tuis, in pace semper, et quiete seruentur, illis duntaxat exceptis, que per auctoritatem sedis apostolice sunt ab illo statu mutata. Pro altaribus et ecclesiis, siue decimis uestris, nulli episcoporum facultas sit grauamen uobis indebitum irrogare. Sed, sicut eorum permissione quedam ex parte, quedam ex integro habuistis, ita futuris temporibus habeatis. Ceterum, omnes ecclesie, que ubilibet posite sunt, seu capelle uestre, et cemeteria libera sint, et omnis exactionis immunia, preter consuetam episcopi paratam, et iustitiam canonicam in presbyteros, qui aduersus ordinis sui offenderint dignitatem. In parochialibus uero ecclesiis quas habetis, liceat uobis, seu fratribus uestris, sacerdotes  eligere, et diecesano episcopo presentare, quibus, si idonei fuerint, episcopus curam animarum committat, ut ei de spiritualibus, uobis uero de temporalibus, debeant respondere. Quam si committere illis, quod absit! ex prauitate noluerint, tunc presbyteri ex apostolice sedis benignitate officia celebrandi, dummodo sint idonei, licentiam consequantur. Ecclesiarum uero, seu altarium consecrationes, si diecesani episcopi gratis noluerint exhibere, a quolibet catholico suscipiatis episcopo, gratiam et communionem apostolice sedis habente. Nec cellarum uestrarum ubilibet positarum fratres, pro qualibet interdictione, uel excommunicatione, diuinorum officiorum suspensionem aliquatenus patiantur; sed, tam monachi ipsi quam et famuli eorum,  et qui se professioni monastice deuouerunt, clausis ecclesiarum ianuis, exclusis excommunicatis et interdictis, non pulsatis campanis, suppressa uoce, diuina officia celebrent, et peragant debita sepulture. Ceterum, abbatias, quas predecessores nostri, Romani pontifices, uestris predecessoribus concesserunt, nos quoque uobis et successoribus uestris duximus concedendas, ut per industriam uestram religionis status in eis, auctore Domino, conseruetur; uidelicet, abbatias Sancti Martialis Lemouicensis, Monasterii noui Pictauensis, Sancti Ioannis Angliacensis, monasterii Lesacensis, Moisiacensis, Figiacensis, Mauziacensis, Tiernensis, et Sancti Germani Antissiodorensis, illud nichilominus statuentes, ut in eis sine abbatis Cluniacensis consilio  abbas nullatenus eligatur. Paci quoque, et tranquillitati uestre paterna inposterum sollicitudine prouidere uolentes, auctoritate apostolica prohibemus, ut infra terminos sacri banni, quos supradictus Urbanus papa distinxit, seu infra clausuras locorum, uel grangiarum uestrarum, nullus homo, cuiuscunque conditionis aut potestatis existat, inuasionem, predam, aut rapinam, uel furtum facere, ignem apponere, sanguinem fundere, hominem temere capere, seu homicidium perpetrare presumat. Preterea, omnes libertates, et immunitates, etc., usque communimus. Decernimus ergo, etc., usque profutura, salua sedis apostolice auctoritate, et diecesanorum episcoporum canonica iustitia in ecclesiis  non exemptis. Si qua igitur in futurum, etc. Cunctis autem, etc.

Datum Rome, apud Sanctum Petrum, per manum Ioannis  , Sancte Marie in uia Lata diaconi cardinalis, Idibus Ianuarii, indictione uIII, Incarnationis Dominice anno 1204, pontificatus uero domini Innocentii pape III anno septimo.



CLXXXuI  . REGI FRANCORUM. Ut compescat insolentiam Iudeorum in regno commorantium, et contra hereticos insurgat. 

 [Etsi non displiceat Domino, sed ei potius sit acceptum ut sub catholicis regibus et principibus christianis uiuat, et seruiat dispersio Iudeorum,  cuius tunc tandem reliquie salue fient cum in diebus illis saluabitur Iuda, et Isrel habitauerit confidenter, uehementer tamen oculos diuine maiestatis offendunt, qui crucifigentium filios, contra quos adhuc sanguis clamat in Patris auribus, crucifixi Christi coheredibus preferunt, et tanquam ancille filius cum filio libere possit, et, debeat heres esse, Iudaicam seruitutem illorum libertati preponunt, quos Filius liberauit. Sane, ad nostram noueris audientiam peruenisse, quod in regno Francorum Iudei adeo insolescunt, ut, sub specie usurarie  prauitatis, per quam non solum usuras, sed usuras usurarum extorquent, ecclesiarum bona et possessiones Christianorum usurpent, sicque illud impletum in Christianorum populo uideatur, quod in Iudeorum persona propheta deplorat: Hereditas, inquiens, nostra uersa est ad alienos, domus nostre ad extraneos . Preterea, cum in Lateranensi concilio sit statutum, ut Iudei, nec sub alendorum puerorum obtentu, nec pro seruitio, nec alia qualibet causa, in domibus suis habere permittantur mancipia christiana, sed excommunicentur qui cum eis presumpserint habitare, ipsi et seruos Christianos habere non dubitant, et nutrices, cum quibus eas interdum abominationes exercent, quas te potius punire conuenit quam nos deceat explicare.  Insuper, cum idem concilium testimonium Christianorum aduersus Iudeos in communibus causis, cum et illi aduersus Christianos testibus Iudeis utantur, censuerit admittendum, et anathemate feriri decreuerit quicunque Iudeos Christianis in hac parte preferret, usque adeo eis defertur in regno Francorum, ut non credatur Christianis testibus contra ipsos, sed ipsi contra Christianos ad testimonium admittantur.

Quod si aliquando hi, quibus suam credunt pecuniam sub usuris, Christianos testes super facta solutione producant, plus creditur instrumento, quod apud eos per negligentiam, aut incuriam debitor reliquerat indiscretus, quam testibus introductis; imo, non recipiuntur etiam testes in hoc articulo  contra eos, usque adeo etiam, quod cum rubore referimus, insolescunt, ut Senon. iuxta quamdam ecclesiam ueterem nouam construxerint Synagogam, ecclesia non modicum altiorem, in qua, non, sicut olim priusquam fuissent eiecti de regno, demissa uoce, sed cum magno clamore secundum ritum Iudaicum sua officia celebrantes, diuinorum celebrationem in eadem ecclesia non dubitant impedire  .] Quinimo, nomen Domini blasphemantes, publice Christianis insultant, quod credant in rusticum quemdam suspensum a populo Iudeorum, quem quidem nec nos pro nobis suspensum ambigimus, cum peccata nostra ipse tulerit in suo corpore super lignum, sed rusticum moribus aut  genere non fatemur, imo nec ipsi diffiteri ualerent quin ipse secundum carnem de sacerdotali stirpe descenderit ac regali, et mores eius preclari fuerunt, et honesti. In die quoque parasceues, Iudei contra ueterem consuetudinem per uicos, et plateas publice discurrentes, concurrentes, iuxta morem, undique Christianos ut adorent crucifixum in cruce, derident, et eos per improperia sua student ab adorationis officio reuocare. Patent quoque latronibus usque ad noctem dimidiam ostia Iudeorum, nec, si quid furto sublatum inuentum fuerit apud eos,  quisquam de illis potest iustitiam obtinere. Abutuntur ergo Iudei patientia regia, et, cum inter Christianos positi remaneant, hospites suos male cum opportunitate captata Christianos latenter occidunt, sicut nuper dicitur, accidisse, cum quidam pauper scholaris in eorum latrina mortuus est repertus. Ne igitur per eos nomen Domini blasphemetur, nec deterior sit Christianorum libertas, quam seruitus Iudeorum, monemus serenitatem regiam et exhortamur in Domino, et in remissionem iniungimus peccatorum, quatenus sic Iudeos super his et similibus a sua presumptione compescas, sic abusiones huiusmodi de regno Francorum studeas abolere, quod habere zelum Dei secundum scientiam uidearis, et cum leges etiam seculares grauius animaduertant  in eos, qui nomen Domini blasphemant, sic animaduertas in blasphemos huiusmodi, quod aliquorum pena metus sit omnium, nec facilitas uenie incentiuum tribuat delinquendi.  [Ad eliminandos insuper hereticos de regno Francorum potenter insurgas, nec lupos, ad perdendas oues sub ouina pelle latentes, in terra sua latere permittat regia celsitudo, sed in eorum demonstret persecutione feruorem quo fidem prosequitur Christianam.

Datum Rome, apud Sanctum Petrum, XuII Kal. Februarii, anno septimo.]



CLXXXuII. . . . . EPISCOPO  ET CANONICIS FELTRENSIBUS. Statutum de decem canonicis in ipsorum ecclesia instituendis confirmat. 


Solet annuere, etc., usque: impertiri. Ex parte siquidem uestra nobis fuit humiliter supplicatum, ut canonicorum denarium nummum, quem iuxta facultates Ecclesie uestre, cum octo canonici fuerint hactenus, in eadem, deliberatione prouida, statuistis, dignaremur uobis auctoritate apostolica confirmare; presertim, cum hoc ipsi Ecclesie uideatur plurimum expedire. Nos igitur, uestris postulationibus annuentes, constitutionem ipsam, sicut ad utilitatem Feltrensis Ecclesie prouide facta est, auctoritate uobis apostolica confirmamus, et presentis  scripti patrocinio communimus, nisi facultates eiusdem Ecclesie in tantum excreuerint, quod merito idem sit numerus augmentandus, saluis tamen in omnibus apostolice sedis mandatis. Nulli ergo, etc. Si quis, etc.

Datum Rome, apud Sanctum Petrum, u Idus Ianuarii.



CLXXXuIII. EISDEM. Priuilegia confirmat. 


Solet annuere, usque: impertiri. Eapropter, uestris iustis precibus inclinati, libertates et immunitates Ecclesie uestre concessas, nec non antiquas et rationabiles consuetudines, tam uobis et seruientibus, quam possessionibus uestris hactenus obseruatas, ratas habentes, eas futuris temporibus illibatas decernimus permanere. Nulli ergo . . . nostre concessionis, etc. Si quis autem, etc.

Datum, ut in alia.



CLXXXIX. . . . . ILLUSTRI REGI ARMENIAE. Ut satisfaciat de damnis per ipsum illatis fratribus militie Templi. 


Grauem in presentia nostra dilecti filii . . . . magister et fratres militie Templi, deposuere querelam, quod tu, quedam casalia eorum sine rationabili causa succendens, bestias et bladum suum ipsis per uiolentiam abstulisti, damnum eis ad ualens quinquaginta millia bisantiorum pro tue uoluntatis arbitrio inferendo. Preterea, quosdam de fratribus suis rebus propriis spoliatos, et uerberibus ac plagis afflictos, carcerali fecisti custodie mancipari, duobus insuper castris eorum, rupi uidelicet Willelmi, et rupi Ruissoli, que hostili obsidione uallaras, graue damnum, tam in personis quam rebus,  et iacturam non modicam irrogasti. uolentes igitur in hac parte anime tue saluti consulere, et honori ac fame serenitatis regie nichilominus prouidere, rogamus excellentiam tuam et exhortamur in Domino, quatenus super damnis et iniuriis memoratis fratribus irrogatis, satisfactionem ipsis exhibeas competentem, et ab eorum grauamine manum pariter et animum retrahas, nec patiaris eos ab aliis, quantum in te fuerit, molestari. Alioquin, noueris nos uenerabilibus fratribus nostris . . . . Bibliensi, et . . . . ualaniensi episcopis, in mandatis dedisse, ut, partibus conuocatis, causam audiant, et, appellatione remota, iustitia mediante, decidant, et faciant quod decreuerint per censuram ecclesiasticam inuiolabiliter obseruari.

 Datum Rome, apud Sanctum Petrum, Xu Kalendas Februarii.



CXC  . RICARDO  , ABBATI COMPENDIENSI. Indulget usum mitre et annuli. 

Solet annuere sedes apostolica piis uotis, et honestis  petentium desideriis fauorem beniuolum impertiri. Eapropter, dilecte fili, tuis precibus grato concurrentes assensu, usum mitre ac annuli tibi personaliter de benignitate sedis apostolice indulgemus.

Datum Rome, apud Sanctum Petrum, Xu Kalend. Februarii, anno septimo.



CXCI. PRIORI CAMALDULENSI, ET . . . . . . MAGISTRO GUALANDO CANONICO PISANO. Super translatione episcopatus Fesulani  . 

Cum super translatione Fesulane sedis ad locum magis commodum facienda sit multoties laboratum, nos, paci et utilitati, tam Ecclesie Fesulane quam  Florentine ciuitatis, intendere cupientes, discretioni uestre per apostolica scripta mandamus, quatenus, uocatis episcopo et capitulo Fesulanis, potestate, consulibus et consiliariis Florentinis, habeatis cum ipsis diligenter tractatum, et, si locum idoneum in ipsa diecesi ad translationem Fesulane sedis utiliter faciendam, cum assensu dictorum episcopi et capituli, et pace predictorum potestatis, consulum et consiliariorum ualueritis inuenire, per uestras nobis litteras intimetis, ut, per uestram relationem instructi, in ipso negotio melius procedere ualeamus.

Datum Rome, apud Sanctum Petrum, XIII Kalendas Februarii.



CXCII  . . . . . . . . OLOMUCENSI EPISCOPO. Scribit in fauorem P. qui ad sacerdotii ordinem diaconatus gradu pretermisso promotus fuerat. 


Tue, nobis presentate  , littere continebant, quod, sicut ex relatione quorumdam bonorum uirorum acceperas, P. presbyter, lator presentium, diaconatus ordine pretermisso, se fecit ad gradum  sacerdotii promoueri. Cumque super hoc ab ipso quesiisses diligentius ueritatem, ipse tibi secreto est humiliter confessus, se pro certo nescire, si res taliter se haberet. Sed, ex quo boni uiri hoc asserebant, inter quos fuerat conuersatus, credebat assertioni eorum, eo quod ipse  , tempore  quo ordines inferiores suscepit, infra annos discretionis fuerat constitutus. Tu igitur, ipsum ad apostolicam sedem transmittens, nobis humiliter supplicasti, ut cum eo misericorditer agere dignaremur. Nos igitur, eius miserie condolentes, fraternitati tue per apostolica scripta mandamus, quatenus condignam  penitentiam pro huiusmodi negligentia iniungas eidem, et, ea peracta, quia non intelligitur iteratum, quod factum esse nescitur, ipsum in diaconum ordinare procures, et sic de misericordia eumdem ministrare permittas in ordine sacerdotis.

Datum Rome, apud Sanctum Petrum, XII Kalendas Februarii.



CXCIII. . . . . . CABILONENSI EPISCOPO  , ET . . . . . ABBATI CLUNIACENSI  . Causam electionis abbatis sancti Martini Trecensis examinandam ipsis committit. 

Olim, pro dilecto filio, P. capellano uenerabilis fratris nostri . . . . . Senonensis archiepiscopi  , et  M. canonico Sancti Lupi Trecensis, quorum uterque ad regimen ecclesie Sancti Martini Trecensis canonice se dicit electum, O . . . . P . . . . . et H . . . . . ad nostram presentiam destinatis, et petentibus sibi audientiam exhiberi, dilectum filium, M.  Sancti Theodori diaconum cardinalem, dedimus auditorem, qui cum ea que coram ipso fuere proposita nobis fideliter retulisset, uobis per scripta nostra dedimus in mandatis, ut inquireretis super omnibus diligentius ueritatem, et, si quam de duabus electionibus inueniretis de persona idonea canonice celebratam, confirmaretis eamdem, appellationis diffugio non obstante, contradictores censura ecclesiastica, appellatione postposita, compescentes, alioquin, utraque cassata, faceretis eidem ecclesie  per electionem canonicam de persona idonea prouideri; ante omnia prouisuri, ut, nisi uobis constaret prefatum capellanum fuisse canonicum ecclesie Sancti Lupi, uel Sancti Martini Trecensis, quando fuit in abbatem electus, eius electionem, auctoritate nostra suffulti, nullius contradictione uel appellatione obstante, irritaretis omnino, ne per illam tenori priuilegiorum apostolice sedis posset preiudicium generari, in quibus habetur, quod, altera illarum uacante, electio aliunde non fiat, nisi de fratribus earumdem, donec ibidem aliquis idoneus reperitur. Licet igitur ecclesie Sancti Lupi huiusmodi priuilegium sit concessum, ea uidelicet ratione, quoniam de monasterio Sancti Martini descendit, quia tamen simile priuilegium Cantamerulensi  ecclesie  pari potuit ratione concedi, cum ab eodem monasterio Sancti Martini fuerit deriuata, nos, paritatem in similibus attendentes, discretioni uestre per apostolica scripta mandamus, quatenus electionem predictam, si alias fuerit inuenta  canonica, non obstante predicto priuilegio confirmetis  , cur tamen per hoc mandatum nolumus in posterum derogari, cum ex predicta similitudine non declarandi ius, sed faciendi gratiam traxerimus argumentum.

Datum Rome, apud Sanctum Petrum, XIII Kalendas Februarii, anno septimo.



CXCIu. MAGISTRO PETRO, PRESBYTERO DE SANCTA COLUMBA. Ne mancipia parochie sue Iudeis cohabitare sinat. 

Non decet eos, quos unda baptismatis regenerauit in Christo et adoptauit in filios uere lucis, ut cohabitent illis, quos duritia cordis ab agnitione  ueri luminis excecauit, ne in eorum obtenebrentur errore, quos uera fides introduxit ad lucem. Eapropter, dilecte in Domino fili, qui zelum Dei secundum scientiam uideris habere, deuotioni tue, auctoritate presentium indulgemus, ut, sublato cuiuslibet contradictionis et appellationis obstaculo, Christiana mancipia, que in parochia tua presumpserint cohabitare Iudeis, a presumptione possis huiusmodi per excommunicationis sententiam cercere, secundum canonicas sanctiones, ut sic a tali seruitio retrahantur, quos a gratia libertatis in seruitutis opprobrium redigere nititur Iudaismus.

Datum Rome, apud Sanctum Petrum, XIII Kalendas Februarii.



CXCu CARNOTENSI  EPISCOPO. Ut fideicommissariis decedentium uoluntatem non adimplentibus, ipse adimpleat. 


Solet annuere sedes apostolica piis uotis, et honestis petentium desideriis fauorem beneuolum impertiri. Sane, sicut ex tua relatione didicimus, quamplures tue dieceseos uiri, cum eis aliqui decedentes pro suorum remedio peccatorum bona sua distribuenda committunt, per annum et amplius eorum solutionem protendunt, plurimique insuper fideicommissarii suis usibus presumunt applicare legata. Eapropter, uenerabilis frater, tuis precibus grato concurrentes assensu, auctoritate tibi presentium indulgemus, ut, si huiusmodi fidei commissarii ad  monitionem tuam iuxta legitimas decedentium uoluntates ecclesiis et clericis noluerint impartiri legata, extunc tibi liceat, sublato cuiuslibet contradictionis  et appellationis diffugio, preuia ratione, pias adimplere morientium uoluntates. Nulli ergo, etc. Si quis autem, etc.

Datum Rome, apud Sanctum Petrum, IX Kalendas Februarii, anno septimo.



CXCuI. . . . . . . PISANO ARCHIEPISCOPO  . Causam de plebe Buianensi ipsi soli diiudicandam committit. 

Causam, que inter homines de Massabuiani, ex una parte, ac Bugianenses  , ex altera, super plebe ipsius loci noscitur agitari, tibi, et . . . . priori Sancti Alexandri Lucan. dicimur commisisse. uerum, quia pars altera memoratum priorem se dicit  habere suspectum, eo quod fautor, et aduocatus fuerit partis aduerse, fraternitati tua per apostolica scripta mandamus, quatenus, inquisita plenius ueritate, si rem inueneris ita esse, remoto priore predicto, tu solus in eadem causa, secundum formam litterarum, appellatione postposita, preuia ratione procedas. Testes, etc.

Datum Rome, apud Sanctum Petrum, uII Kalendas Februarii.



CXCuII  . DECANO  , ET CAPITULO BELuACENSIBUS. Ne, quandiu ipsorum episcopus iuri parere uoluerit, aduersus eum a diuinis cessent. 

Cum uigor districtionis ecclesiastice ad puniendam  inobedientiam contumacium sit repertus, sic illum conuenit moderari, ut, sublata de medio contumacia, pena quoque contumacibus debita relegetur; ne, si uel bonum malum, uel malum bonum dicatur, impietatem contingat fieri sub specie pietatis. Sane, referente uenerabili fratre nostro . . . . . . episcopo  uestro, nostris est auribus intimatum, quod in ipsius contemptum ea presumitis attentare, que penitus obuiant rationi, ut, quandiu paratus est stare iuri, organa contra ipsum ecclesiastica suspendatis, quod in odium contumacium est admissum. Ne igitur idem episcopus, quem speciali caritate diligimus, a uobis super huiusmodi de cetero contra iustitiam pregrauetur, uniuersitati uestre per apostolica scripta precipiendo mandamus,  quatenus ei, tanquam patri et pastori animarum uestrarum, deuotam obedientiam et debitam reuerentiam impendere procuretis, et, quandiu iuri  parere uoluerit, a diuinis contra episcopum neque uos ipsi cessetis, nec cessare alios faciatis, nisi talis sit causa, que iudiciarium ordinem non requirat. Alioquin, cum nolimu eum contra iustitiam pregrauari, qui singulis in iure suo existimus debitores, interdictum huiusmodi precipimus non seruandum.

Datum Rome, apud Sanctum Petrum, X Kalendas Februarii, anno septimo.



CXCuIII  . . . . . . . BELuACENSI EPISCOPO  . Commissio exactionis decimarum, etiam lanarum, agnorum, fructuum et feni. 

Ex parte tua fuit propositum coram nobis, quod  quamplures laici tue dieceseos decimas lanarum, agnorum, fructuum et feni ecclesiis et personis, quibus debentur, soluere contradicunt, ad sui excusationem illud solummodo allegantes, quod nec in Beluacensi diecesi fuerunt huiusmodi decime hactenus requisite, nec in uicinis diecesibus requiruntur. Cum igitur talis exceptio, imo potius excusatio in peccatis, eos non debeat a decimarum ipsarum prestatione tueri, ut ipsos, ad prefatas decimas ecclesiis et personis, quibus debentur, sine contradictione soluendas, possis per censuram ecclesiasticam, appellatione remota, compellere, auctoritate tibi presentium indulgemus. Nulli ergo, etc. Si quis autem, etc.

Datum Rome, apud Sanctum Petrum, IX Kalendas  Februarii, anno septimo.



CXCIX  . FRATRIBUS HOSPITALIS SANCTI IACOBI DE COLLE BERTANNI. Recipit eos in protectionem, sub annuo censu unius bisantii. 

Solet annuere, etc., usque assensu. Personas uestras, et hospitale ipsum cum pertinentiis suis, sub beati Petri et nostra protectione suscipimus, et presentis scripti patrocinio communimus. Ad indicium autem huius a sede apostolica protectionis obtente, bisantium unum gratis oblatum soluetis nobis nostrisque successoribus annuatim. Decernimus ergo, etc.

 Datum Rome, apud Sanctum Petrum, uI Kalendas Februarii.



CC  . FERRARIENSI EPISCOPO  . Ut uenetias adeat, et de consecrando electo Gradensi inquirat. 

Licet dilectus filius . . . Gradensis electus  , per dilectum filium, P.  tituli Sancti Marcelli presbyterum cardinalem, apostolice sedis legatum  fuerit confirmatus, quia tamen infra tempus a canonibus diffinitum consecrationis munus postulare neglexit, nos consecrationem ipsius non solum differre potuimus, uerum etiam omnino negare, ut pretereamus uenetorum excessus, qui Romanam Ecclesiam multipliciter offenderunt, tum quia legatum predictum, accedentem ad ipsos, noluerunt recipere ut apostolice sedis legatum, tum etiam quia Iaderam, contra inhibitionem nostram sub interminatione anathematis factam, euertere presumpserunt. uerum, quia eius locum, licet immerito, tenemus in terris, qui, cum iratus fuerit, misericordie recordatur, etsi grauiter offensi fuerimus, nolentes tamen in ira misericordiam continere, ipso tandem ad nostram presentiam accedente,  ita duximus disponendum, ut, correctionem uenetorum interim exspectantes, possemus inposterum gratiam impertiri, quatenus idem electus in eo statu maneret, quem ex sua electione fuerat et confirmatione pariter assecutus. Quia igitur dilectus filius, nobilis uir, . . . . . . dux uenetorum, ad mandatum Ecclesie rediens, sicut per suas nobis litteras intimauit, per . . . nuntium legati predicti, absolutionis beneficium est adeptus, fraternitati tue per apostolica scripta mandamus, quatenus, uenetias personaliter adiens, quoniam contra personam ipsius electi quedam sinistra dicuntur, inquiras super his diligentius ueritatem, cum, secundum apostolum, nemini debeat cito manus imponi, et, si nichil eidem uideris obuiare de canonicis institutis,  ne idem electus ad nos iterum laborare cogatur, Gradensis Ecclesie suffraganeis conuocatis, ipsi, uice nostra, munus consecrationis impendas. Quod si canonicum aliquid propositum fuerit contra eum, audias que fuerint utrinque proposita, et ea nobis studeas fideliter intimare.

Datum Rome, apud Sanctum Petrum, u Kalendas Februarii.





CCI  . BALDUINI IMPERATORIS AD PAPAM. Pactorum inter eum et uenetos initorum confirmationem postulat.

[Sanctissimo Patri et Domino, I. Dei prouidentia summo pontifici, B. eadem gratia fidelissimus in Christo Constantinopolitanus imperator a Deo coronatus,  Romanorum moderator, et semper augustus, Flandrie Hayneque comes, cum debita subiectione obedientiam humilem et deuotam. Statum et processum exercitus Christiani, et nostrum, nuntiis et litteris nostris paternitati uestre plenius explanasse meminimus. Nunc autem conuentiones inter nos, et peregrinos ex una parte, et . . . ducem uenetorum et uenetos ex altera, ante expugnationem regie ciuitatis habitas, sigilli nostri munimine roboratas, uobis curauimus destinare; sanctitatem uestram,  sicut tenemur, attentius rogantes, ut dictas conuentiones ratas habeatis, et eas auctoritatis apostolice munimine confirmetis. Sanctitatem etenim uestram nosse uolumus, quod cum memorato duce et uenetis societatem bonam et fidelem insimul habuimus, et eos cooperatores probissimos et efficaces ad honorem Dei, et sancte Romane Ecclesie, et imperii nostri, sicut ipsa opera demonstrant, inuenimus, et in futuro desideramus habere, cum et ad regimen imperii nostri, et ad subuentionem terre sancte, et ad unitatem Ecclesie conseruandam, societas eorum utilis sit et necessaria, nec sine eorum societate et amore imperium nostrum ad honorem Dei, et uestre sancte sedis regi ualeat competenter.]





CCII  . DUCIS uENETORUM AD PAPAM. Excusat se de excisa Iadera, et de expugnata Constantinopoli rationem reddit; exinde supplicat ut petitiones quas ei facit per nuntios benigne exaudiat.


[uenerabili in Christo Patri, et Domino, I. Dei gratia sancte Romane Ecclesie summo pontifici, H. Dandulus Dalmatie atque Croatie dux, uester humilis et deuotus, cum omni deuotione seruitium. Notum facio sanctitati uestre, quod, cum crucem assumpserim pro seruitio Iesu Christi et sancte Romane Ecclesie, et transmeandi gratia de uenetiis iter arripuerim, necessitate temporis hiemalis ingruente, oportuit me cum stolio meo, et peregrinorum  apud Iaderam hiemare, que cum esset rebellis mihi et ueneticis longo tempore iniuste per proditionem contra iuramenta prestita, de ciuitate et ciuibus, secundum quod moris est inuicem se inimicantium, iuste, ut existimaui, sumpsi ultionem. uerum, quia, ut dicebatur, in uestra erant protectione, quod ideo non credebam, quia non existimo uos, nec antecessores uestros, illos sub protectione recipere qui crucem accipiunt tantum ut eam portent, non etiam iter perficiant, propter quod peregrini solent crucem accipere, sed et aliena inueniant, et iniuste detineant, paternitati uestre contra me, et uenetos sententiam excommunicationis placuit promulgare, quam patienter et humiliter sustinuimus, usquequo per Dominum P. tituli  Sancti Marcelli presbyterum cardinalem, et sancte Romane Ecclesie legatum, prestita condigna satisfactione, meruimus absolutionem, sicut secundum ordinationem uestrorum nuntiorum, et scriptorum paginam uestre poterit sanctitati clarius innotescere. Superueniente autem inspiratione diuina, magis quam humano, ut opinamur, consilio, Alexio, filio quondam Isachii imperatoris Constantinopolitani, eundi in Romaniam iter arripuimus, et ipsum, sicut Domino placuit, prestita ab eo cautione de obedientia sancte Romane Ecclesie, expulso  Alexio auunculo suo, captaque Constantinopolitana ciuitate, cum magno periculo et labore, obtinere curauimus prius ab Isachio patre ipsius, et parentibus eius, et pluribus aliis magnatibus ciuitatis, eadem securitate accepta, qui cum in dicta promissione mendaces, et fallaces existerent, ipsos tanquam inimicantes sancte Romane Ecclesie, et Christianitatis proditores diffidauimus, quibus scilicet patre et filio per Grecorum proditionem exstinctis, aliisque Greculis sublimatis, Grecorum sustinentes molestias, et infestationes assiduas, tam per mare mittentium ad nos naues accensas, ut nostrum nauigium comburerent, et diuturna bella inferentium, quam per terram multis uariisque modis, communicato consilio omnium clericorum  et laicorum exercitus, conuenientibus quibusdam inter nos et ipsos premissis, sicut ex tenore exempli dictarum pactionum sanctitas uestra poterit clarius cognoscere, ciuitatem Constantinopolitan. ad honorem Dei et sancte Romane Ecclesie et Christianitatis subuentionem decreuimus debellandam, quod, et Christi suffragante misericordia, uestroque merito, nostroque laborioso studio precipue pre ceteris uiuentibus, contra omnium opinionem perfectum est. Capta igitur ciuitate, multaque strage Grecorum interueniente, Marcoflus, qui tunc erat imperator, cum suis sequacibus de ciuitate aufugit, et secundum inter nos scriptum constitutum, et sacramentum adimpleuimus. Cognoscat  igitur sanctitas uestra, quod ego una cum ueneto populo, quidquid fecimus, ad honorem Dei et sancte Romane Ecclesie et uestrum laborauimus, et in nostra uoluntati habemus similiter laborare. Unde, supplico sanctitati uestre, quatenus petitiones, quas nuntii mei, uiri nobiles et discreti, scilicet Leonardus Naugaiosus, dilectus meus nepos, et Andreas de Mulin. quos ad pedes uestre sanctitatis transmittimus, fecerint, benigne exaudire dignetur uestra sanctitas et effectui mancipare.



CCIII  . EPISCOPIS ET ABBATIBUS, CAETERISQUE CLERICIS, APUD CONSTANTINOPOLIM EXISTENTIBUS. Letatur de reditu Ecclesie Constantinopolitane ad obedientiam apostolice sedis, et electionem Patriarche ab ipsis factam decernens irritam eumdem auctoritate apostolica eligit. 


Euangelica docente Scriptura, didicimus, quod ascendens iehsu in unam nauem, que erat Simonis, rogauit eam reducere a terra pusillum, et sedens docebat de nauicula turbas. Sicut per mare seculum, ita per nauem Ecclesia, et per rete predicatio designatur. Nauis ergo Simonis est Ecclesia Petri, que benedicitur una, quia catholica Ecclesia una est, quam Christus commisit Petro regendam, ut unitas diuisionem excludat. Ascendit autem iehsu  per effectum in nauem Simonis, cum Ecclesiam Petri fecit ascendere, quod a tempore Constantini apparuit euidenter, et extunc regnare dignatus est qui poterat imperare, ut dulcius per preces quam per preceptum induceret, quatenus reducerent pusillum nauim a terra, hoc est, paulatim transferrent Ecclesiam a terrena consuetudine ad celestem, uel potius a litterali ad spiritualem doctrinam; et sedens docebat de nauicula turbas, quia extunc fecit Petrum stabilem sedem habere, siue in Laterano, siue in uaticano, fecitque illum docere, quia extunc in Ecclesia Petri ceperunt multiplicari doctores, ut Leo, Gregorius, Gelasius, Innocentius, et alii multi post eos. Cessauit autem ad tempus loqui, cum sermo predicationis in Ecclesia  Petri cessauit, non tam forte propter indignitatem presulum, quam propter malitiam subditorum, iuxta quod Dominus inquit prophete: Linguam tuam adherescere faciam palato tuo, et eris mutus, nec quasi uir obiurgans, quia domus exasperans est; cum autem locutus fuero tibi, aperiam os tuum ; et ideo, ut cessauit loqui, dixit ad Simonem: Duc in altum, et laxa retia in capturam . Tunc ducitur nauis in altum, cum Ecclesia in sublimem doctrinam attollitur, uel in statum prouehitur meliorem. Utrum autem diebus istis nauis sit in altum adducta, malo tacere, ne me ipsum uidear commendare; sed hoc unum audacter affirmo, quia laxaui retia in capturam. Simon ergo, qui, tanquam seruus obediens, preces magistri  reputat esse preceptum, respondens dixit ad illum: Preceptor, per totam noctem laborantes nichil cepimus, in uerbo autem tuo laxabo rete . Certe, nox aduersitatis nimium impediuit, ut, licet predecessores mei plurimum laborarint, ipsi tamen pene penitus nichil ceperint; sed, ubi ego in uerbo Dei laxaui rete, conclusimus, ego et fratres mei, piscium multitudinem copiosam, siue in Liuonia, conuertendo paganos per predicatores illuc directos ad fidem, siue in Bulgaria et Blachia, reducendo diuersos ad unitatem, seu etiam in Armenia, requirendo diutius derelictos per legatos ad hos populos destinatos. Quid est autem quod subditur: Quia rumpebatur eorum rete , nisi quod heretici  moliuntur predicationem apostolicam eneruare, ita quod aliqui pisces de retibus elabuntur? Sed, licet aliquantulum inualuerint, non tamen ad ultimum preualebunt aduersus eam. Cum autem conclusissent multitudinem piscium copiosam, annuerunt sociis qui erant in alia naui, ut uenirent et adiuuarent eos. Alia nauis, erat Grecorum Ecclesia, que fecit se aliam, cum ab unitate uniuersalis Ecclesie se alienare presumpsit. Et illis quidem innuimus, cum eos per litteras et nuntios nostros monuimus, ut uenirent, et adiuuarent nos, id est, ut reuertentes resumerent partem sollicitudinis nostre, tanquam coadiutores dispensationis nobis iniuncte. uenerunt autem per Dei gratiam, quia, postquam diebus istis Constantinopolitanum imperium  a Grecis translatum est ad Latinos, Ecclesia quoque Constantinopolitana rediit ad obedientiam apostolice sedis, tanquam ad matrem filia, et membrum ad caput, ut inter nos et illos societas indiuisa de cetero perseueret. Sane, fatemur illos fratres, socios et amicos, quia, licet super eos prelationis officium habeamus, hec tamen prelatio non inducit dominium, sed potius seruitutem, iuxta quod Dominus inquit apostolis: Principes gentium dominantur eorum, et qui potestatem habent super eos, benefici uocantur; uos autem, non sic, sed qui maior est inter uos, erit omnium seruus, et qui precessor, tanquam ministrator . Unde, beatus Petrus Apostolus ait: Non quasi dominantes in clero, sed forma facti gregis ex animo .  uenientes ergo socii nostri uenerunt, et adhuc sunt ueniendo uenturi, ut impleatur quod sequitur: Et impleuerunt ambas nauiculas, ita, ut pene mergerentur . Certe, utraque nauicula est implenda, quoniam et ad sedem Romanam, et ad Constantinopolitanam Ecclesiam reuertentur, qui se ab utriusque obedientia subtraxerunt; et tunc pene mergetur utraque, quia necesse est ut scandala ueniant; sed fidelis est Deus, qui fideles suos tentari non patitur supra uires. Cum autem hoc uiderit Simon Petrus, procidet ad genua Iesu, dicens: Exi a me, quia homo peccator sum, Domine. Stupor enim circumdabit eum, et omnes qui erunt cum illo . Et ego, uidens, quod iam incipiunt ista compleri, procedere debeo per humilitatem et  deuotionem ad genua Saluatoris, ut pro tanta gratia gratiarum ei referam actiones. Dicere quoque possum, quod, cum sim homo peccator, indignus sum frui eius presentia tam preclara. Magno quippe stupore circumdor, cum omnibus qui sunt mecum, pro tanti miraculi nouitate, quod diebus istis euenit. Sed, ne forte pro nimio stupore confundar, notare debeo diligenter, quod iehsu inquit ad Simonem: Noli timere, quoniam ex hoc iam homines eris capiens , quasi dicat: Pro certo confide, quia, postquam ceperis pisces, id est postquam reduxeris Christianos, extunc homines capies, id est Iudeos et paganos conuertes. Pisces enim, qui uiuunt in aqua, Christianos designant,  qui ex aqua et spiritu renascuntur; homines autem, qui uiuunt in terra, Iudeos et paganos significant, qui terrenis inhiant et inherent. Sed, postquam ad obedientiam apostolice sedis omnes omnino reuersi fuerint Christiani, tunc multitudo gentium intrabit ad fidem, et sic omnis Isrel saluus fiet. Ecce ergo, socii nostri ueniunt ut adiuuent nos, quia Grecorum Ecclesia redit ad obedientiam apostolice sedis, ut, eorum adiuta subsidio, liberet duas eius sorores, Alexandrinam uidelicet et Hierosolymitanam Ecclesias, que captiue tenentur sub iugo regis Aegypti, et inuite seruiunt Pharaoni. Ceterum, licet quinque sint patriarchatus in orbe, Romanus scilicet, Constantinopolitanus, Alexandrinus, Antioclienus et Hierosolymitanus, hic tamen tres tantum  apostoli nominantur, uidelicet Petrus, Iacobus et Ioannes, qui simili perhibentur stupore correpti, quia nimirum tres ex illis specialiter spectant ad Petrum, qui Antiochenam et Romanam Ecclesias consecrauit presentialiter per se ipsum, Alexandrinam uero, per Marcum, discipulum suum, quem illuc personaliter destinauit; Constantinopolitana uero Ecclesia specialiter pertinet ad Ioannem, qui et Grecis predicauit in Asia, et apud Grecos fuit Ephesi tumulatus; Ecclesia uero Hierosolymitana proprie spectat ad Iacobum, siue filium Zebedei, qui, primus inter apostolos interfectus, Hierosolymam suo martyrio dedicauit, siue filium Alphei, quem apostoli Hierosolymorum episcopum ordinarunt. Et ob hoc forte tres istos apostolos iehsu assumpsit  in montem excelsum seorsum, et transfiguratus est ante eos, nec alienum a ratione uidetur, quod, cum propter causam predictam Romanus pontifex habeat quinque patriarchales sedes in orbe, apud tres tantum illarum solemniter coronatur. Patet igitur ex premissis, quod socii nostri ueniunt, ut adiuuent nos, quoniam, ubi  [dextera Domini, que glorificata est in uirtute, Constantinopolitanum imperium a Grecis transtulit ad Latinos, uolentes hi, qui fuerant in exercitu Latinorum, imperio ipsi de persona idonea prouidere, de  principibus Galliarum imperatorem concorditer elegerunt. Ut autem ueneti, qui fuerant laboris participes, essent pariter consortes honoris,  placuit Latinis in communi, ut de clero uenetiarum assumeretur uir idoneus, et preficeretur Constantinopolitane Ecclesie patriarcha. Cum ergo quidam clerici uenetorum fuissent ecclesie Sancte Sophie seruitio deputati, ne acephali sine capite uiderentur, de preficiendo sibi pastores tractantes, conuenerunt in unum, et dilectum filium, T.  subdiaconum nostrum, in patriarcham unanimiter  elegerunt, et confirmationem electionis sue per nuntios proprios a nobis humiliter postularunt, nobili uiro . . . duce uenetorum, per solemnes nuntios suos idem cum instantia requirente. Imperialis quoque sublimitas per suas nobis litteras supplicauit, ut conuentiones inter eum ac peregrinos, ex una parte, ipsumque ducem ac uenetos, ex altera,  initas ante debellationem regie ciuitatis, suique sigilli munimine roboratas, nos ratas dignaremur habere, ac eas auctoritatis apostolice munimine roborare; scire nos uolens, ut eius uerbis utamur, quod, cum memorato duce ac uenetis bonam societatem habuerat et fidelem, et eos cooperatores probissimos, et efficaces ad honorem Dei, et sancte Romane Ecclesie, ac imperii Constantinopolitani, sicut eorum opera testabantur, inuenerat, et in futuro desiderabat habere, cum ad imperii regimen,  et subuentionem terre sancte, ac unitatem Ecclesie conseruandam, utilis et necessaria esset societas eorumdem, nec sine societate ipsorum pariter et amore, ad honorem Dei, et apostolice sedis, regi posset idem imperium competenter. Idem quoque nobis sub uerbis eisdem nobiles uiri, B. marchio Montis-ferrati, L. Blesen. et . . . Sancti Pauli comites, per suas litteras intimarunt. Nos ergo, scriptum conuentionum ipsarum eiusdem imperatoris, et ipsorum marchionis et comitum sigillis munitum, coram nobis perlegi facientes, contineri perspeximus in eisdem, ut clerici partis illius, de qua non contingeret imperatorem assumi, libere sibi eligerent patriarcham. Cum ergo huiusmodi nobis fuisset electio presentata, licet de persona electa, ex mora  diutina quam apud sedem apostolicam fecit olim, nos et fratres nostri sufficienter notitiam haberemus, utpote quam noueramus genere nobilem, honestam moribus, prouidentia circumspectam, et competenter litteris eruditam, electionem tamen examinauimus iuxta morem, et eam inuenimus contra formam canonicam attentatam, non tam ex eo quod a multis exstitit contradictum, et ab aliquibus etiam appellatum, etsi postmodum fuerit a contradictione pariter et appellatione recessum, quam pro eo quod, cum laicis, quantumcunque religiosis, disponendi de rebus ecclesiasticis nulla sit attributa facultas, auctoritate alicuius principis secularis in Constantinopolitana Ecclesia, nec debuerat,  nec potuerat eligi patriarcha. Sed, nec clerici uenetiarum, qui ecclesie Sancte Sophie se canonicos electos appellant, in eadem ecclesia ius habuerant eligendi, cum in ea neque per nos, neque per legatos, aut delegatos nostros, fuerint instituti; propter quod electionem ipsam, de communi fratrum nostrorum consilio, curauimus in publico consistorio reprobare. uerum, cum personarum delictum in damnum ecclesiarum non debeat redundare, nec idem subdiaconus in aliquo deliquisset, utpote qui absens fuerat et irrequisitus electus, memores precum iamdicti imperatoris, que non solum utilitatem, uerum etiam necessitatem innuere uidebantur, et eidem ecclesie, cuius ad nos ordinatio  specialiter pertinebat, prouidere uolentes, ac sub ea spe uenetis gratiam exibere, ut ad obsequium crucis Christi fortius accingantur, ex collata nobis plenitudine potestatis, eumdem subdiaconum nostrum, tanquam membrum apostolice sedis, elegimus, et confirmauimus eidem Ecclesie patriarcham  .]  Monemus igitur uniuersitatem uestram attentius, et per apostolica uobis scripta mandamus, quatenus quod nos prouida deliberatione statuimus, uos prompta deuotione seruetis.

 Datum Rome, apud Sanctum Petrum, XII Kalendas Februarii.



CCIu  . B. ILLUSTRI CONSTANTINOPOLITANO IMPERATORI. De confirmatione patriarche Constantinopolitani. 

Postquam dextera Domini que glorificata est in uirtute, etc., ut supra, usque confirmauimus eidem ecclesie patriarcham. Monemus igitur imperatoriam dignitatem, consulimus, et hortamur, quatenus patriarcham ipsum, cum ad Constantinopolitanam accesserit ciuitatem, benigne recipias, et honores, et tanquam episcopum et pastorem anime tue humiliter uenereris, et in iustitiis suis, et Ecclesie sibi commisse, manuteneas et defendas taliter in  terris honoraturus eumdem, ut ab eo cuius minister existit, merearis in celestibus honorari.

Datum, ut in alia.

In eumdem modum scriptum est nobili uiro, duci uenetorum.



CCu  . Instrumentum concordie, inter comites Flandrie, etc., Marchionem Montisferrati, et uenetos. 

[In nomine Domini, amen. Nos quidem, B. Montis-ferrati marchio, et Bald. Flandr. et Ayne  , L. Blesen. et Clarimontis, II. Sancti Pauli, comites, pro parte nostra uobiscum, uir inclyte, domine II.  Dandule, uenetie, Dalmatie atque Crouatie dux, et cum parte uestra, ad hoc, ut unitas et firma inter nos possit esse concordia, et ad omnem materiam scandali euitandam, ipso cooperante qui est pax nostra, et fecit utraque unum, ad eius laudem et gloriam talem duximus ordinem obseruandum, utraque parte iuramento astricta. Inprimis, omnium  armata manu, Christi inuocato nomine, ciuitatem expugnare debemus, et, si, diuina auxiliante potentia, ciuitatem intrauerimus, sub eorum regimine debemus manere et ire, qui fuerint super exercitum preelecti, et eos sequi, secundum quod fuerit ordinatum. Totum quidem  hauere, quod in ciuitate inuentum fuerit a quolibet, duci debet et poni in commune, eo loco quo fuerit ordinatum, de  quo tamen hauere uobis et hominibus uenetis tres partes debent solui, pro illo hauere, quod Alexius, quondam imperator, uobis et nobis soluere tenebatur. Quartam uero partem nobis retinere debemus, donec fuerimus in ipsa solutione cequales. Si autem aliquid residuum fuerit, debemus per medietatem  inter uos et nos diuidere, donec fueritis apacati  . Si uero minus fuerit, ita quod non possit sufficere ad memoratum debitum persoluendum, undecunque fuerit prius hauere acquisitum, ex eo debemus dictum ordinem obseruare; saluis tamen uictualibus, que debent obseruari et diuidi tam uestris quam nostris equaliter, ita quod utraque pars possit inde congrue sustentari. Quod autem residuum fuerit, partiri debet in alio hauere iuxta ordinem prenominatum. uos etiam, et homines ueneti, libere et absolute, absque omni controuersia, per totum imperium habere debetis omnes honorificentias et possessiones, quas quondam consueuistis habere, tam in spiritualibus quam in temporalibus, et omnes rationes siue consuetudines, que sunt in scripto   , et sine scripto. Debent etiam sex homines eligi pro parte uestra, et sex pro nostra, qui iuramento astricti, eam personam eligere debent in exercitu, quam credant melius scire tenere  , et melius posse tenere, et melius scire ordinare terram et imperium ad honorem Dei, et sancte Romane Ecclesie, et imperii, et, si fuerint in uno concordes, illum debemus imperatorem habere, quem ipsi concorditer elegerint. Si uero sex in una parte, et sex in alia concordauerint, sors mitti debet, et super quem sors ceciderit, debemus pro imperatore habere; et, si plures consenserint in una parte quam in alia, illum imperatorem habebimus, in quem maior pars consenserit. Si uero plures partes fuerint quam due, super quem maior pars concordauerit, sit imperator.  Debet uero iste imperator habere uniuersam quartam partem acquisiti imperii, et palatium Blacherne, et Buccam Leonis. Reliquie uero tres partes per medietatem inter nos et uos diuidantur. Sciendum etiam  , quod clerici, qui de parte illa fuerint, de qua non fuerit imperator electus, potestatem habebunt ecclesiam Sancte Sophie ordinandi, et patriarcham eligendi ad honorem Dei, et sancte Romane Ecclesie et imperii. Clerici uero utriusque partis illas ecclesias ordinare debent, que sue parti contigerint. De possessionibus uero ecclesiarum, tot et tantum clericis et ecclesiis debent prouideri, quod honorifice possint uiuere et sustentari. Relique uero possessiones ecclesiarum diuidi  et partiri debent secundum ordinem presignatum. Insuper enim iurare debemus, tam ex nostra parte quam ex uestra, quod ab ultimo die instantis mensis Martii morari debemus usque ad annum expletum, ad imperium et imperatorem manutenendum ad honorem Dei, et sancte Romane Ecclesie et  imperii. Deinde uero in antea omnes, qui imperio remanserint, ipsi imperatori astringi debent iuramento, secundum bonam et rationabilem consuetudinem; et illi qui tunc imperio remanserint, ut predictum est, iurare debent, quod firmas et stabiles partes et partitiones que facte fuerint, habebunt. Est autem et sciendum, quod a nostra et uestra parte duodecim homines, uel plures, pro parte eligi debent, qui, iuramento astricti, feuda et honorificentias inter homines distribuere debent, et seruitia assignare, que ipsi homines imperatori facere debent, secundum quod illis bono uidebitur, et conueniens apparebit. Feudum uero, quod unicuique assignatum fuerit, libere et absolute possidere debent de herede in heredem, tam in masculo quam  in femina, et plenam habeant potestatem ad faciendum inde quidquid sue fuerit uoluntatis; saluo tamen iure et seruitio imperatoris et imperii. Imperator uero reliqua seruitia facere debet que fuerint facienda, preter ea que ipsi facient, qui feuda et honorificentias possidebunt, secundum ordinem sibi iniunctum. Statutum est etiam, quod nemo hominum alicuius gentis, que communem guerram uobiscum et successoribus uestris, uel populo ueneto habuerit, recipiatur in imperio, donec guerra illa fuerit pacificata. Teneatur etiam utraque pars ad dandam operam bona fide, ut hoc a Domino papa possit impetrari, ut, si aliquis contra hanc intitutionem ire tentauerit, sit excommunicationis uinculo innodatus. Insuper, imperator iurare debet, quod firmas et  stabiles partitiones et dationes que facte fuerint, irreuocabiliter habebit, secundum ordinem superius distinctum  . Si uero aliquid in istis omnibus fuerit addendum, uel minuendum, in potestate et discretione uestra, et uestrorum sex consiliatorum, et domini marchionis, et eius sex consiliatorum consistat. Sciendum est etiam, quod uos, predicte  domine dux, non debetis imperatori qui fuerit electus, uel imperio, ad aliqua seruitia facienda, iuramentum prestare, propter aliquod datum uel feudum, siue honorificentiam, que uobis debeat assignari, tamen illi, uel ille, quem uel quos loco uestro statueritis super his que uobis fuerint assignata, debeant iuramento teneri ad omne seruitium  imperatori et imperio faciendum, iuxta omnem ordinem superius declaratum.

Datum anno Domini 1204, mense Martii, indictione uII.



CCuI  . NOBILI uIRO . . . . . DUCI uENETORUM. Respondet ipsi petenti pactiones inter Francos et uenetos initas confirmari. 

[uenientes ad apostolicam sedem, dilectos filios,  L. et  A. nobiles ciues uenetorum, nuntios tuos, benigne recepimus, et, que coram nobis proponere curauerunt, audiuimus diligenter. In nostra igitur presentia constituti conuentiones quasdam inter te ac uenetos ex una parte, et carissimum in Christo filium nostrum, B. Constantinopolitanum imperatorem illustrem, et Francos ex altera, concorditer initas asserebant, quas ne quis uiolare presumeret, petebant sub pena excommunicationis per sedem apostolicam inhiberi, ut quicunque uidelicet ueniret de cetero contra eas, excommunicationis sententie subiaceret. Super hac autem prima petitione cum fratribus nostris habito diligenti tractatu, tria inuenimus que ipsi petitioni penitus contradicunt. Hoc enim in conuentionibus ipsis capitulum  est expressum, ut inter uenetos et Francigenas possessiones ecclesiastice diuidantur, reseruata clericis portione, de qua possint honorifice sustentari. Sane, »  cum Ecclesiarum thesauros non sine Creatoris offensa manus diripuerit uiolenta, maiorem culpam incurrerent, qui spoliatas thesauris ecclesias suis possessionibus mutilarent, nec deceret apostolicam sedem illos hoc modo defendere, qui sic ecclesiasticam offenderent dignitatem. Preterea, cum ad honorem Ecclesie Romane huiusmodi sint inite pactiones, et fere in singulis capitulis hoc expressum, ut ad honorem eius omnia prouenirent, nec debuimus nec potuimus confirmare, quod, contra iuramentum ab utraque parte communiter prestitum, honori sedis apostolice  derogaret  .« Insuper, cum in te, ac in sex de consiliariis tuis, et nobilem uirum . . . marchionem Montis-Ferrati, ac sex de consiliariis suis, addendi uel minuendi sit collata facultas, qualiter in laicorum arbitrio nostram sententiam poneremus, ut illi sententiam excommunicationis incurrerent, qui nobis ignotas, et sacris forsitan canonibus inimicas, constitutiones laicas non seruarent? Cumque dilectus filius, T. Constantinopolitanus electus, in proximo Constantinopolim sit uenturus, non fuerat de possessionibus Ecclesie Constantinopolitane ante aduentum ipsius aliquid disponendum  a laicis, uel confirmandum a nobis, quod posset in iuris eius iniuriam, et Ecclesie sue dispendium redundare.]  Secundo uero, iidem nuntii a nobis ex parte tua humiliter postularunt, ut, cum sis confectus senio et labore confractus, a uoto peregrinationis assumpte te absoluere dignaremur, cum nichilominus uelis et possis efficaciter procurare, ut ad terre sancte succursum exercitus nauiget signatorum. »Nos igitur  , attendentes, quod tue circumspectio probitatis, subtilitas uiuacis ingenii, et consilii maturitas sanioris, exercitui Christiano multum sit inposterum profutura, cum imperator predictus et  crucesignati studium et sollicitudinem tuam uehementer extollant, et inter homines de tua presertim discretione confidant, petitioni huiusmodi ad presens non duximus annuendum, ne uel nobis imputaretur ab aliquo, si hac occasione dissolueretur exercitus in terre sancte subsidium preparatus, uel tibi posset ab aliquo derogari, quod non in obsequium crucifixi assumpseris signum crucis, si, tuam et tuorum iam ultus iniuriam, non ulciscereris opprobrium Iesu Christi, et, debellatis hostibus tuis, hostes fidei negligeres debellare. uerum, cum, sicut credimus, crucesignati adhuc peregrinationis propositum differre proponant, et ad solidandum imperium remanere amplius in partibus Romanie, circa statum tuum, et  necessitatem exercitus cogitabimus amplius et statuemus, dante Domino, quod uiderimus expedire  «. Monemus igitur nobilitatem tuam, et exhortamur in Domino, et per apostolica tibi scripta mandamus, quatenus, cum mundo seruieris hactenus, et ex hoc non modicam gloriam fueris assecutus, de cetero Domino fideliter seruias et non tibi, sed eius nomini des honorem, honorans ministros ipsius, et ecclesias in sua ratione defendens, ut ab eo defendi et protegi merearis, qui nullum bonum irremuneratum relinquit, et nullum malum deserit impunitum; sciturus pro certo, quod, quantum cum honestate nostra poterimus, ad honorem tuum efficaciter intendemus.

Datum Rome, apud Sanctum Petrum, Iu Kalendas  Februarii.



CCuII. NOBILI uIRO, H. DUCI uENETORUM. Ipsius absolutionem confirmat. 

Per tuas nobis litteras intimasti, quod de mandato dilecti filii, P. tituli Sancti Marcelli presbyteri cardinalis, apostolice sedis legati, tu cum tuis absolutionis beneficium es adeptus. Nos igitur, fidem dictis litteris adhibentes, te ac tuos reputamus, ab excommunicationis uinculo absolutos, et, si solita forma Ecclesie in uestra fuit absolutione seruata, gratum gerimus et acceptum. Alioquin, quod defuit suppleri uolumus, et mandamus, ne in persona tua  uideamur aliquid omisisse, quod in Ecclesie preiudicium possit in posterum allegari. Super hoc autem ex responsione cardinalis eiusdem exspectamus effici certiores.



CCuIII  . B. ILLUSTRI CONSTANTINOPOLITANO IMPERATORI. Pactiones, quoad diuisionem possessionum ecclesiasticarum, irritat. 

Qualiter circa negotium dilecti filii, T. Constantinopolitani electi duximus procedendum, per alias litteras, quas tue imperiali sublimitati transmisimus, plenius tibi poterit elucere. uerum, quia inter te et  peregrinos ex una parte, ac nobilem uirum, H. ducem, et uenetos, ex altera, quasdam pactiones fuisse initas, et iuramento firmatas in scripto conuentionum ipsarum, tuo et nobilium uirorum, B. marchionis Montis - Ferrati . . . Blesen, et . . . Sancti Pauli comitum sigillis munito, quod coram nobis perlegi fecimus, perspeximus contineri, per quas si firmiter seruarentur, Constantinopolitana Ecclesia non modicum lederetur, et derogaretur apostolice dignitati, cum caput expers esse non possit doloris membrorum, nec idem dolere quin compatiantur et membra, nos, eidem Ecclesie, sicut tenemur, uolentes adesse, supplicationem, quam pro eisdem pactionibus confirmandis nobis porrigere procurasti, non duximus admittendam. In eis namque continebatur  expresse, quod inter Francos et uenetos diuidi debent possessiones ecclesiastice, reseruata clericis portione, de qua possent honorifice sustentari. Cum hoc igitur attentari non posset sine iniuria Creatoris, iuramentum super hoc prestitum, illicitum penitus appareret, et posset periurium potius appellari, nisi, saluo apostolice sedis honore, in eodem iuramento fuisset abiectum. Quia ergo honor Ecclesie Romane non seruaretur illesus, si Constantinopolitana ecclesia, que membrum est sedis apostolice speciale, in mutilatione possessionum suarum sustineat detrimentum, serenitatem tuam rogamus attentius, et monemus, et in remissionem tibi tuorum iniungimus peccatorum, quatenus, illius intuitu, qui te ad imperium sublimauit,  ipsius sponsam habens propensius commendatam, ad diuisionem possessionum suarum ullatenus non procedas, et ipsas ab aliis diuidi non permittas, ut, iure ipsius Ecclesie illeso, sicut conuenit, conseruato, ab eo preter remunerationem celestem merearis in imperii solio confirmari, cuius sponsam curaueris honorare. Id autem tanto debes libentius obseruare, quanto in coronatione tua ex maiori deuotione iurasti, quod in iure suo manuteneres ecclesias, et in suis eas rationibus defensares.

Datum Rome, apud Sanctum Petrum.

In eumdem fere modum, nobili uiro . . . . duci uenetorum, usque monemus, per apostolica tibi scripta  in uirtute Dei districtius inhibentes, quatenus ad diuisionem possessionum ecclesiarum procedere non attentes, nec permittas, quantum in te fuerit, id ab aliis attentari. Alioquin, quia hoc non possumus nec debemus in patientia tolerare, episcopis et abbatibus in exercitu Christiano apud Constantinopolim existentibus, dedimus firmiter in mandatis, ut tam te, quam alios, qui ad diuisionem ecclesiasticarum possessionum intenderint, ab huiusmodi presumptione cessare per censuram ecclesiasticam, sublato cuiuslibet contradictionis et appellationis impedimento, compellant, et, si fuerit  attentatum, illud faciant per districtionem eamdem in statum pristinum reuocari.

Datum Rome, apud Sanctum Petrum, uI Id. Februarii.

Scriptum est episcopis et abbatibus ipsis super hoc.

In eumdem modum nobilibus uiris . . . . marchioni Montis-Ferrati, et uniuersis comitibus exercitus Christiani.



CCIX  . CAPITULO uIuARIENSI. De cessione facta ab eorum episcopo, et de noua electione facienda. 

Scripta Moyses, minister Domini, cura et sollicitudine totius Isrelitici populi, quia solus laborem  non poterat sustinere, de omni populo Isrel uiros Deum timentes elegit, quos principes populi constituit, et tribunos, centuriones, quinquagenarios, et decanos, ut, faciliora tantummodo iudicantes, ad Moysen deferrent quod erat grauius uindicandum. Ad illius sane similitudinem, uicarius Iesu Christi, accepta in Petro plenitudine ecclesiastice potestatis, et ecclesiarum omnium sibi sollicitudine incumbente, ut in his que ad Deum pertinent melius ualeat interesse, quosdam in partem sollicitudinis conuocauit, iudicio sibi difficilium reseruato. uerum, quia sepe contingit, quod hi, qui ad regendum et corrigendum alios sunt assumpti, offendunt grauiter, et aliis prebent materiam  delinquendi, et clamor iniquitatis eorum ad ipsius aures ascendit, cum per se ipsum non possit descendere ac uidere, suos angelos mittit, qui uitia euellant et destruant, uirtutes edificent atque plantent, quasi membra capiti obsequentes. Nos igitur, licet immeriti, ad huiusmodi onus, disponente Domino, euocati, officii nostri debitum exsequi cupientes, quoniam prouinciam uiennensem et quasdam alias infectas esse accepimus scabra rubigine uetustatis, dilectos filios, fratrem R. et fratrem P. de Castronouo, monachos Frontis-frigidi apostolice sedis legatos, ad eas duximus destinandos, ut uice nostra corrigerent corrigenda, que secundum Deum ordinanda cognoscerent statuentes. Ipsi uero, sicut per suas nobis litteras intimarunt, ad uestram ecclesiam  accedentes, ut iuxta mandati nostri tenorem, tam in capite quam in membris, appellatione  remota, corrigenda corrigerent, a . . . . . quondam episcopo  uestro, uobis, et clericis ciuitatis, receperunt corporaliter iuramentum, ut plenam de ipsius episcopi et uestris excessibus, tam uos quam illi dicerent ueritatem. Tunc uero, cum quidam canonicorum uestrorum multa grauia contra episcopum proposuissent eumdem, et de eis, tum per confessionem ipsius, tum per depositionem testium iuratorum, pro parte non modica constaret eisdem, uenerabilis frater noster . . . . . archiepiscopus uiennensis  , ad ecclesiam uestram accedens, ipsis legatis humiliter supplicauit, ut non ad depositionem dirigeretur ipsorum intentio, sed ad ipsius episcopi potius cessionem. At ipsi, considerantes, quod hoc utilitati uiuariensis ecclesie potius expediret,  cum dictus episcopus potens esset et nobilis, et episcopatus totus periclitari sub ipsius posset potentia, et per eum expensis grauibus onerari, causamque in longum protrahere, non sine graui damno ecclesiastice honestatis, preces duxerunt memorati episcopi admittendas, et idem episcopus, eiusdem acquiescens consilio, loco cessit, pontificali sibi officio reseruato. Eo uero cedente, cum uos ad eligendum uobis pastorem uelletis in capitulo conuenire, ipsi uobis auctoritate apostolica inhibere curarunt, ne in electione attentaretis procedere, donec per litteras nostras constaret nos approbasse ipsius episcopi cessionem, sicut uiri prouidi et discreti ardua iudicio sedis apostolice reseruantes, eo quod nullus episcoporum loco uel officio potest  cedere, nisi de licentia sedis apostolice speciali. uerum, quia ex pastoris absentia ecclesie uestre periculum non modicum noscitur imminere, ne tyranni terre ipsius in patrimonium eiusdem ecclesie libere ualeant debaccari, nobis humiliter supplicarunt, ut concedere dignaremur uobis uirum idoneum in pastorem. Nos igitur, eorum sollicitudinem et zelum rectitudinis in Domino commendantes, et quod ab eis pro utilitate ecclesie uestre super cessione ipsius factum est, ratum habentes uniuersitatem uestram per apostolica scripta precipiendo mandamus, quatenus, solum Deum habentes pre oculis, cum consilio predictorum legatorum nostrorum infra octo dies uirum idoneum,  qui non tam preesse, quam prodesse uelit et possit, uobis concorditer, ac canonice in pontificem  eligatis. Alioquin, legatis eisdem nostris damus litteris in mandatis ut ipsis extunc uobis personam idoneam, appellatione remota, preficiant in pastorem. Contradictores, etc.

Datum Rome, apud Sanctum Petrum, XIII Kal. Februarii, anno septimo.



CCX  . FRATRI P. DE CASTRONOuO, APOSTOLICAE SEDIS LEGATO. De patienter et acriter fungenda legatione. 

[Debitum caritatis, que non que sua sunt querit, exposcit, ut is, qui Rachelem amplectitur contemplationis speculum ascendendo, in necessitatis articulo, Lie, quamuis lippe, non refutet amplexus, actionis onera subeundo; quia, licet illa sit pulchra,  hec tamen est utilis propter gratiam filiorum, sibi et aliis commodum afferens et profectum. Licet enim Marie sedentis secus pedes Domini otium, Marthe ministerio preferatur, eo quod sit status ille securior, utpote a secularium strepitu segregatus: actiua tamen potest utilior iudicari, eo quod sibi proficiens et aliis, tribulationes sustinet, et pressuras, per quas uirtutes suscipiunt incrementum; quoniam, sicut ait apostolus: Tribulatio patientiam operatur, patientia probationem, probatio spem, spes autem non confundit . Et plerumque contingit, quod, sicut uirtus in infirmitate perficitur, et auditui prebet uexatio intellectum, sic eadem ex tranquillitate tepescit. Nam Abel esse desinit, quem Cain non exercet; et Dauid, quem bella non uicerant,  otium superauit. Cum igitur, exigente necessitate, te a contemplationis otio, quod elegeras, ad tempus duxerimus euocandum, ut, in ministerium missus, pro nobis, imo pro Christo, legatione fungaris, quatenus obsecres eos reconciliari Domino, quorum mentes angelus tenebrarum excecans a cogitatione ueri luminis reddidit alienos, non debes recusare laborem, licet gens, ad quam missus es, dura et incorrigibilis uideatur, quia potens est Dominus ex lapidibus Abrahe filios suscitare. Licet autem adhuc in gentem illam secundum tuam non profeceris uoluntatem, non tamen minorem potes exspectare mercedem, quia Deus non profectum remunerat, sed laborem, iuxta quod Scriptura testatur: Reddet Deus mercedem laborum sanctorum  suorum, labori non profectui premium repromittens. Unde, Apostolus non se profecisse plus omnibus gloriatur, sed plus omnibus laborasse. Quia igitur firmiter speramus in Domino, cuius est incrementum prebere, quod labori tuo dabit profectum, deuotionem tuam monemus, et exhortamur in Domino, per apostolica tibi scripta mandantes, quatenus opportune, importune, instans, arguens et obsecrans, increpando in omni patientia et doctrina, opus euangeliste,  ac ministerium tibi commissum studeas adimplere, firmiter sperans in Domino Iesu Christo, quod ipse, qui affectum tibi prestitit laborandi, ne tuus labor inutilis habeatur, effectum tribuet, et profectum.

Datum Rome, apud Sanctum Petrum, uII Kalendas Februarii.]



CCXI. ABBATI CLUNIACENSI  . Concedit ei facultatem, ut in abbatiis ad Cluniacense monasterium pertinentibus possit corrigere corrigenda, secundum Deum, et B. Benedicti Regulam. 

Solet annuere sedes apostolica, etc., usque inclinati, ad exemplar felicis recordationis, Cel. pape,  predecessoris nostri, ut in abbatiis ad Cluniacense monasterium pertinentibus liceat tibi que secundum Deum, et beati Benedicti Regulam et statuta ordinis uideris corrigenda, corrigere, et ibidem statuere statuenda, liberam tibi, contradictione et appellatione cessantibus, auctoritate presentium concedimus facultatem; sententiam quoque quam in contumaces et rebelles duxeris canonice promulgandam, ratam habentes, et firmam, ipsam faciemus auctore Domino inuiolabiliter obseruari. Nulli ergo . . . hanc paginam nostre concessionis infringere, etc. Si quis autem, etc.

Datum Rome, apud Sanctum Petrum, Iu Kal. Februarii, anno septimo.



CCXII  . REGI FRANCORUM. Super exstirpatione hereticorum. 


[Ne populus Isrel in Hierusalem ascenderet Dominum oraturus, Ieroboam, filius Nabath, in Bethel uitulum aureum statuit adorandum, fanum et altare construens in excelsis, compellendo predictum populum ad peccandum. Cum autem solemnitatem, prout in corde finxerat, fecisset filiis Isrel, et ascendisset super altare, ut adoleret incensum in sermone Domini, uir Dei accessit ad eum, ut ipsum ab huiusmodi scelere reuocaret; sed, quia idem, per prophetam commonitus, corrigere noluit quod commisit, suscitauit postmodum Dominus spiritum Iosie, regis Iuda, qui altare, quod Ieroboam fecerat  in Bethel, omnino destruxit, et locum quem plantauerat ex toto succidit. Ieroboam siquidem imitanter uestigia, quidam filii Belial, cum sint lupi rapaces, regnum tuum in uestimentis ouium intrauerunt, qui, ut populus renatus fonte baptismatis exuat quem in ipso baptismate induit Iesum Christum, et in Hierusalem de cetero non ascendat, uitulum in Bethel, in eos uidelicet quos inhabitauerat Dominus, constituunt, adorantes peruerso dogmate, quasi  altari constructo per superbiam in excelsis, super quo immolant oues Christi, quas extrahunt ab ouili. Nos igitur, affectu paterno compatientes eisdem, et ad lucem ipsos uolentes a tenebris, prout ad nostrum officium pertinet, reuocare, dilectos filios . . . . Cisterc.  abbatem, P. et R. monachos Fontisfrigidi, apostolice sedis legatos, ad illos in sermone Domini duximus destinandos, ut, instantes opportune, importune, arguerent, obsecrarent, et increparent eosdem in omni patientia et doctrina. uerum, sicut dicti legati per suas nobis litteras intimarunt, iidem sanam doctrinam nequaquam recipiunt, sed, ad sua desideria coaceruantes sibi magistros auribus prurientes, a ueritate auditum auertunt, in ouile Christi tanto licentius debacchantes, quanto  sibi amputari dexteram auriculam non formidant, eo quod gladium, quem Petrus per seipsum exercet, non metuunt, qui sunt extra ouile Domini constituti. Quia igitur hi qui laniant uestem inconsutilem Iesu Christi, deteriores sunt Pilati militibus, qui tunicam ipsam scindere minime attentarunt, obturantes, quasi aspides, aures suas, ne uoces sapienter audiant incantantum, expedit, ut secularis gladius potestatis, qui ad malefactorum uindictam a regibus et principibus baiulatur, ad uindicandam euaginetur iniuriam Saluatoris, et qui Domini est, accingat gladium super femur, ut cum Iosia euertere properet altare a Ieroboam inique constructum, et excidere lucum contra prohibitionem Domini complantatum. Ut igitur gladium, quem Dominus  tibi tradidit, a quo est omnis potestas, non uidearis sine causa portare; sed patienti capiti compati te demonstres, oportet ut, apprehensis armis et scuto, causam Dei alleges gladiis apud eos, qui, habentes caudas quasi uulpecule colligatas, messes in regno Francorum comburere inceperunt, dum pugnant quasi filii contra matrem. Monemus igitur serenitatem regiam et exhortamur in Domino, in remissionem tibi peccaminum iniungentes, quatenus, si fieri poterit, per teipsum, uel per carissimum in Christo filium nostrum, Ludouicum, natum tuum, aut etiam alium uirum idoneum, contra prefatas belluas potenter assurgas, quatenus filiam regis assistentem ad dexteram sponsi uarietate circumamictam,  ut Catholicus filius, sinceritatis brachiis amplexeris, per exhibitionem operis manifestans, tam comites quam barones, ut illorum bona confiscent, et proscribant personas, potestate tibi celitus tradita compellendo. Quoniam autem facinus quos coinquinat, equat, cum error, cui non resistitur, approbetur, ut par pena facientibus et consentientibus infligatur, si qui comitum uel baronum, uel etiam ciuium, huiusmodi sani dogmatis peruersores de terra sua noluerint expellere, aut eos receptare presumpserint uel fouere, confiscare bona ipsorum, et totam terram domanio regio applicare,  nullatenus uerearis. Ut autem defectus gladii spiritualis per materialem accipiat supplementum, memoratis legatis tua regalis sublimitas auxilium potenter exhibeat et fauorem, ut, preter hoc, quod ex tam commendabili opere apud homines consequeris gloriam et honorem, eam obtinere peccatorum ueniam merearis, quam euntibus in terre sancte subsidium duximus indulgendam.

Datum Rome, apud Sanctum Petrum, uII Idus Februarii, anno septimo.]



CCXIII. . . . . . TORNACENSI EPISCOPO  . Hortatur, et facultates tribuit, ut clericorum excessus compescat. 

 Diligens debet esse cura pastoris, ut in grege sibi commisso morbida non sit ouis, per quam contagium immineat toti gregi, quia, cum sanguis sanguinem tangat, trahatque cortina cortinam, sepe prodit malum ex malo, et uirtus incrementum recipit a uirtute. Accepimus autem, quod in diecesi tua multi clerici multipliciter sunt infames, quia quidam usuras uel lucrum turpe sectantur, quidam adulterari non timent, quidam in domibus suis publice focarias secum habent, et alia multa committunt, que honestati sunt contraria clericali. Ne igitur mercenarius iudiceris ab illo, cuius gregis sollicitudinem accepisti, si per negligentiam tuam maculosus appareat, quem a macula mundare teneris, fraternitati tue presentium auctoritate mandamus, quatenus  ad huiusmodi corrigendos excessus te talem exhibeas, quod in tuo comproberis officio circumspectus. Ut autem mandatum apostolicum plenius exsequaris, auctoritate tibi presentium indulgemus, ut eos, qui se tibi super hoc temere duxerint opponendos, per censuram ecclesiasticam ualeas cercere. Nulli ergo . . . nostre concessionis, etc.

Datum, etc., ut in alia.



CCXIu. EIDEM  . Facultas dedicationes ecclesiis impendendi, tam diebus Dominicis quam priuatis. 

Tua fraternitas requiri fecit a nobis, utrum tibi  dedicationes ecclesiarum tam diebus Dominicis, quam priuatis, celebrare liceret? Super quo tibi breuiter respondemur, quod diecesi tua tam diebus Dominicis, quam priuatis, ecclesiis dedicationes impendere tibi licet.

Datum, etc., ut in alia.



CCXu N . . . . . . . . .  Committit causam, que inter Fratres Hospitalis Hierosolymitani, et abbatissam Sancte Marie Andegauensis, super domo eleemosynaria uertebatur 

Significauerunt nobis dilecti filii, Fratres Hospitalis  Hierosolymitani, quod cum dilecta in Christo filia . . . . . abbatissa Sancte Marie Andegauensis eos domo elemosynaria, quam per donationem bone memorie, R. regis Anglorum, fuerunt adepti, et aliquandiu pacifice possederunt, post appellationem ad nos interpositam, spoliari fecisset per potentiam laicalem, et illam detineret illicite occupatam, dilectis filiis . . . . . cancellario . . . . . archidiacono, et preposito de Armeliaco, Carnotensibus, scripsimus in hac forma, ut, si res taliter se haberet, domum ipsam cum fructibus perceptis ex ea, amoto exinde quolibet illicito detentore, per censuram ecclesiasticam, sublato appellationis obstaculo, nominatis fratribus, mediante iustitia, restitui facerent, in statum pristinum reducentes quidquid post appellationem  ad nos legitime interpositam inuenirent temere attentatum. Quia uero processum iudicum predictorum, cum post appellationem ad nos legitime interpositam, lite non contestata processerint, duximus irritandum, causam ipsam de communi assensu partium uobis duximus committendam, per apostolica scripta mandantes, quatenus, partibus conuocatis. et rationibus hinc inde plenius auditis et cognitis, causam eamdem, appellatione remota, fine debito terminetis, facientes, etc. Testes, etc. Nullis litteris ueritate et iustitie, etc. Quod si non omnes . . . duo uestrum, etc.

Datum Rome, apud Sanctum Petrum, uI Id. Februarii.



CCXuI. . . . . . ABRINCENSI EPISCOPO  , ET . . . . . DE MONTEMORELLO  , ET DE LUCERNA  ABBATIBUS, ABRINCENSIS DIeCESEOS. Causam, que inter priorem et canonicos sancte Barbare ab una, et W. Camerarium de Tankaruill. Rothomagensis dieceseos ab altera parte, super Mainerio de Monuill. uertebatur examinandam ipsis committit. 


Ex insinuatione dilectorum filiorum . . . . prioris  et canonicorum Sancte Barbare, nobis innotuisse noscatis, quod, cum inter ipsos ex una parte, et W. Camerarium de Tankaruill. Rothomagensis dieceseos, ex altera, super Mainerio de Monuill. coram . . . iudice ordinario, non ex delegatione  nostra, questio uerteretur, et idem camerarius ad nostram audientiam appellauerit ab eodem, sue appellationi terminum aliquem non prefigens, idem ordinarius, qui causam eiusdem camerarii fouere uidebatur latenter, eo quod quidam clericus, commensalis suus, iam dicti camerarii in eadem causa fuerat aduocatus, deceptorie, et contra consuetudinem, hunc terminum appellationi prefixit, ut ad festum purificationis beate Marie utraque pars esset ab appellationis prosecutione reuersa, licet nobis non potuerit legem imponere, ut eum teneremur infra dictum terminum expedire, cum, et secundum legitimas sanctiones, lis que in consistorium principis speratur inferri, absque damno more intacta permaneat, donec ipse faciat introduci,  et a proceribus dirimi iuxta morem. Interim autem, nuntius camerarii supradicti, preueniens nuntium eorumdem, nec ipso usque ad legitimum terminum exspectato, impetrauit litteras, et recessit. Quia uero fraus et dolus alicui patrocinari non debent, discretioni uestre per apostolica scripta mandamus, quatenus, si ita est, partibus conuocatis, et auditis hinc inde propositis, causam super his, appellatione remota, mediante iuramento, terminetis, facientes quod decreueritis firmiter obseruari. Testes, etc. Nullis litteris, etc. Quod si non omnes . . . tu, frater episcope, etc.

Datum Rome, apud Sanctum Petrum, Iu Idus Februarii, anno septimo.



CCXuII  . . . . . . . ABBATI MOLISMENSI  . Super litteris confirmationis. 


[Porrecta nobis ex parte tua petitio continebat quod plures ex monachis tuis, qui prioratibus  presunt, a nobis, super ipsis prioratibus quoad uixerint possidendis, confirmationis litteras se asserunt impetrasse, quarum occasione bona ipsorum prioratuum distrahunt et consumunt, asserentes se tibi quoad prioratus illos nulla ratione subesse  . Cum igitur a cancellaria nostra non credamus huiusmodi litteras emanasse, discretioni tue per apostolica scripta mandamus, quatenus illos, qui tales  litteras exhibuerint, in quibus prioratus  tanquam monachis confirmantur eisdem, punias tanquam falsitatis auctores. Si uero in eis non sit mentio prioratus, uel monachatus, illas tanquam tacita ueritate subreptas denunties non ualere.

Datum Rome, apud sanctum Petrum, u Idus Februarii.]



CCXuIII  PRIORI  AC FRATRIBUS uALLIS-CAULIUM. Recipit eos sub protectione beati Petri. 

Solet annuere, etc., usque impartiri. Ex litteris sane uenerabilis fratris nostri, G.  electi Remensis accepimus, quod, dum transiret per diecesim Lingonensem, uos inuenit in ualle-Caulium  nouellam institutionem ordinis assumpsisse, de cuius meritis diligenter inquirens, nil in eo nisi religiosum comperit, et honestum. Inuenit siquidem prout eedem littere continebant, quod inter uos unus monachorum, quem uos, filii monachi, eligetis, debeat esse prior, cui omnes, monachi uidelicet et conuersi, quorum societas uicesimum numerum non transcendet, tanquam spirituali patri reuerentiam et obedientiam curabitis exhibere; nullus uestrum proprium possidebit; in conuentu singulis diebus missa, et hore canonice cantabuntur; priuatas quoque missas, qui uoluerint celebrabunt; capitulum tenebitis omni die, facturi duodecim lectiones temporibus constitutis; simul laborabitis; et simul in refectorio comedetis, carnibus et  sagimine non utentes. Prior uobiscum in eodem refectorio comedet simili cibo et ueste contentus. A festo resurrectionis Dominice usque ad exaltationem sancte Crucis bis comedetis in die, residuum temporis sub ieiuniorum abstinentia transcursuri pane, aqua, et uno pulmento contenti sexta feria existente. In die Natiuitatis Dominice non ieiunabitis, nec sexta feria in estate, ubi festum interuenit duodecim lectionum. uiuetis de redditibus, silentium seruaturi; femine interiores terminos non intrabunt, nec uos, exteriores, excepto  priore, nisi causa ordinis transcendetis. Prior tamen, si occupatus fuerit, uel egrotans, et urgens necessitas, uel euidens utilitas postularit, poterit unum quem uoluerit destinare. Cilicia induetis ad carnem, eos qui ferre non poterunt non cogentes; lineas et cannabinas uestes nullatenus induetis, grosse lane uestes, non tinetas, et pellitias habituri. Cum tunicis, cingulo, et caligis omnes iacebitis, et, preter hec, uos, filii monachi, cum cuculla nusquam, et nunquam super calcitris quiescentes. Erunt nouitii uestri in probatione per annum, et uos, filii monachi, a matutinis usque ad horam laboris, et a uesperis usque ad occasum solis lectioni, orationi et contemplationi uacabitis, exceptis quos prioris discretio pro aliqua certa et necessaria causa duxerit  retrahendos. Nos autem, uestris iustis postulationibus annuentes, personas uestras, et locum in quo diuino estis obsequio mancipati, cum omnibus que inpresentiarum rationabiliter possidetis, aut in futurum, concessione pontificum, largitione regum, etc., usque suscipimus: specialiter autem ordinem ipsum, prouida deliberatione de assensu episcopi diecesani statutum, auctoritate apostolica confirmamus, et presentis scripti patrocinio communimus. Nulli ergo, etc. Hanc paginam nostre protectionis et confirmationis infringere, etc. Si quis autem, etc.

Datum Rome, apud Sanctum Petrum, Iu Idus Februarii, anno septimo.



CCXIX  . . . . . . . EPISCOPO AQUITANI  . Litem quamdam, inter R. de Georgio, et R. mulierem de S. Germano, dirimit. 


[Ex litteris tue fraternitatis accepimus, quod cum  causam, que uertitur inter R. de Georgio, et R. mulierem de Sancto Germano, tibi duxerimus committendam,] cum fere per biennium studuisses, ut eadem causa concordia finiretur, partibus non acquiescentibus, ascitis uiris prudentibus, predicte cause meritis diligentius examinatis,  idem negotium de prudentium consilio ad nostram duxisti presentiam remittendum, ea maxime ratione, quia uidetur hoc ad regium iudicium specialiter pertinere. [Si quidem probatum est euidenter  , quod, pro facinore a marito predicte mulieris commisso, eo fugam petente, tam frater mariti predictus, uidelicet R. quam ipsa mulier; licet minus iuste, ab R. comite Casertan. tunc regio iustitiario, capti fuerint, et de ipsius mandato omnium bonorum delinquentis fuit facta distractio, et soluta est  pecunia mercatori, qui a marito dicte mulieris uulneratus fuerat, et rebus propriis spoliatus. Per predictum autem R. illorum bonorum uenditio facta fuit, de mandato tamen iustitiarii antedicti, sed quedam possessiones penes eumdem  R. mulieris sororium, remanserunt  , quas idem R. de mandato curie retinuit, soluta pro eis pecunia mercatori, quia emptor alius, sicut dicit, propter possessionum minutias non exstabat. Pars uero mulieris firmiter allegabat, quod, cum dos omnibus creditoribus preferatur, et omnia bona mariti eidem mulieri propter dotem fuerint obligata, cum mulier in hoc non fuisset culpabilis, dotem suam amittere non debebat, propter quod estimationem eius  instantius petebat sibi conferri, uel in possessiones, que mariti fuerant, ex officio delegationis induci], asserens culpam uiri sui nequaquam sibi de iure debere nocere. Pars autem uiri e contrario respondebat se non debere ipsi super  his aliquo modo respondere, quia nichil uoluntate uel auctoritate sua distractum fuerat de bonis mariti mulieris ipsius, sed fiscus ea capi fecerat, et mandauerat distrahenda, quod et testium assertione probauit. Sane, cum pars mulieris diceret, de possessionibus uiri sui aliqua remansisse, que distracta non fuerant, et ex eis sibi satisfieri postularet, ab utroque studiosius inquisisti, quanta fuisset pecunia, que soluta fuerat mercatori, et ex confessione tibi constitit utriusque, quod de immobilibus usque ad uiginti quatuor uncias auri alienatum exstiterat, sed prescriptus R. dicebat se decem et octo uncias illis uiginti quatuor unciis addidisse, et quadraginta duarum unciarum auri compleuisse numerum mercatori. Allegabat quoque predictus  R. quod, cum quinque filii essent unius patris, et omnes in bonis paternis succederent, facta estimatione totius hereditatis, non proueniebat ad maritum mulieris ipsius de hereditate paterna, quod ultra uiginti quatuor uncias auri ualeret. Quia uero ad nos eadem causa remissa non fuit sufficienter instructa, nec nobis constitit, utrum, decem libras tarenorum  , quas petebat mulier, dedisset in dotem, aut idem R. aliquid possideat de bonis pertinentibus ad fratrem suum, uirum mulieris predicte, nec potuissemus examinationi cause insistere, tum quia in presentia tua renuntiatum fuerat allegationibus et probationibus, sicut dicis, tum quia idonei et sufficientes ad nostram presentiam non uenerant responsales, eamdem  causam tuo duximus examini remittendam, per apostolica tibi scripta precipiendo [mandantes  , quatenus, si tibi constiterit ex his, que in presentia tua fuerint proposita, et probata, quod mulier quantum dicit, uiro dedisset in dotem, et predictum R. de bonis fratris aliqua possidere, cum mulieribus fauor multus in recuperandis dotibus debeatur, et cautum etiam sit in iure, quod propter maleficium uiri mulier remanere non debet indotata, cum etiam bona uiri mulieri pro dote tacite obligata cum suo onere transiuerint ad quemlibet possidentem, predictum R. eidem mulieri ad restitutionem dotis, eatenus, appellatione remota, condemnes, quatenus de bonis predicti fratris sui noscitur  possidere.]

Datum Rome, apud Sanctum Petrum, II Id. Februarii.



CCXX. . . . . . ELIENSI  . . . . . NORuICENSI  , ET . . . . . DE SANCTO ASAPH  , EPISCOPIS. Ut causam matrimonii, inter filiam principis Insularum, et principem Norwallie, uertentem terminent  . 

Cum olim dilectus filius, nobilis uir . . . princeps Norwallie, a nobis humiliter postulasset, ut de nostra sibi permissione liceret filiam nobilis uiri . . . principis Insularum, quam se asseruit subarrasse, ducere in uxorem, non obstante, quod . . . patruo  eius eadem mulier infra nubiles annos fuerat desponsata, cum neuter eorum transduxisset eamdem, bone memorie . . . Mannen. episcopo, et dilectis filiis . . . archidiacono, et . . . priori de Insula Glannau. sub certa forma causam ipsam commisimus  terminandam. Partibus itaque in predictorum iudicum presentia constitutis, sicut ipsi per suas nobis litteras intimarunt, per testes eius constitit euidenter, quod predicta puella, octo annis expletis, ab L. principe Norwallie, tam suo quam suorum assensu parentum, fuerat subarrhata, sed, eo ex necessitate ipsam transducere differente, eiusdem L. patruus ipsam sine consensu eius postmodum desponsauit, qui, ea nequaquam carnaliter cognita, uiam fuerat uniuerse carnis ingressus. Iudices ergo  predicti, communicato prudentium uirorum consilio, predicto Norwallie principi auctoritate apostolica concesserunt, ut puellam desponsaret eamdem, ne discordia inter ipsum et parentes puelle olim exorta, et tunc sopita, iterum oriretur. Nos igitur, eorumdem sententiam, nisi aliud rationabile quidem obstaret, uolentes firmitatem debitam obtinere, dilectis filiis . . . abbati de Abenton . . . priori de Henli, et magistro M. canonico de Berlinton. Bangorensis dieceseos, dedimus  in mandatis, ut ipsam facerent, appellatione remota, per censuram ecclesiasticam firmiter obseruari. Abbas uero predictus, et coniudices sui, propter conditionem in litteris nostris expressam, super matrimonio illo, sicut in eorum litteris perspeximus contineri, studiose  ac sollicite, receptis testibus, ueritatem inquirere curauerunt. Habitis ergo quatuor productionibus testium, et redactis in scriptis depositionibus eorumdem, ea, que ad decisionem cause credebant sufficere, de utriusque partis assensu, nobis transmittere curauerunt, ut nobis rei ueritas eluceret, et consuleretur conscientie principis supradicti, qui priores iudices, et presertim archidiaconum et priorem dicebat iuris ignaros, et litteras nostras per falsam suggestionem obtentas, nec se credebat cum eadem puella posse saluari, que patruo eius tradita in uxorem in uno lecto sepius fuerat cum eodem. Nos igitur, depositionibus testium diligenter inspectis, probatum inuenimus per  easdem, quod idem L. puellam ipsam ducturum se iurauerat in uxorem, sed nec ipsam transduxerat, nec probabatur per testes, quod benedictus fuerit, aut in una terra fuerit cum eadem, utpote quorum terras mare medium diuidebat. In actis quoque iudicum perspeximus contineri, quod sufficientibus testimoniis probatum fuerat coram ipsis, octo annorum fuisse puellam, quando idem L. eam iurauerat se ducturum. Cumque pater puelle filiam suam in Norwalliam ad statutum terminum ducere distulis set, idem L. sororem nobilis uiri . . . comitis Castrie, sine contradictione qualibet, circa finem illius anni duxerat in uxorem, et R. patruus eius puellam desponsauerat  memoratam, et post annum in facie Ecclesie, cum illa contraxerat, et a principio Maii usque ad festum beati uiti martyris, quoties ei placuit, in eodem lecto iacuerat cum eadem, et in Walliam fuerat elapso tempore aliquanto reuersus. Ceterum, transacto secundo anno a tempore desponsationis, primo uero a tempore nuptiarum, in Manniam rediens, pacifice cohabitauit uxori, et eam secum per terram et mare deduxit, sed, ea tandem sub parentum cura relicta, in Walliam rediit, ibique fuit uiam uniuerse carnis ingressus. Ex dictis igitur testium collegerunt iudices supradicti, quod predictus R. puellam eamdem a tempore desponsationis habuerat per triennium, et tres menses, sed per biennium, duos menses, et dies quindecim  a tempore nuptiarum; fuit autem diuersitas inter testes, cum quidam, ex eo quod puella erat tunc temporis macilenta, quod non fuisset carnaliter cognita existimarent, licet esset etate nubilis, et toro matura; quidam autem nescire se dicerent, si carnaliter cognita exstitisset, quidam uero crederent, quod cognita non fuisset, quidam uero ab ipso R. assererent se audisse, quod eam carnaliter non cognouit; licet adiicerent se nescire, utrum postmodum fuerit cum eadem. uerum, predictus episcopus Mannie, sicut in scriptis eius, et suorum coniudicum secundo delegati perspexerant contineri, coniudicibus eius absentibus, tam ex ipsius puelle quam parentum, nutricis et famularum eius didicit  iuramentis, quod predictus R. puellam ipsam carnaliter non cognouit. Patruo ergo uiam uniuerse carnis ingresso, cum predictus L. a rege Mannie iuniorem filiam in coniugem postulasset, nec id obtinere potuisset ab eo, utpote cum ipsa fuisset alii copulata, sepedictam puellam de assensu priorum iudicum sibi postmodum copulauit. Constitit igitur ex predictis quod inter sepedictum L. et predictam puellam, cum octo esset annorum, cuius tamen consensus non inuenitur expressus, antequam cum ipsa eiusdem L. patruus contraxisset, tantummodo per uerba de futuro fuerunt sponsalia celebrata, ita quod nec idem L. transduxerat aut subarrharat eamdem, nec cum ipsa fuerat benedictus, quin imo nec in eadem fuerant terra simul, utpote  quorum terras, sicut superius est expressum, mare medium diuidebat: unde presumi non potest quod aliquid attentarint, quod non potuerint consummare. Constitit etiam per predicta quod puella ipsa in nono anno sepedicto R. desponsata fuerat, et in decimo ab ipso transducta, et ultra biennium in uno lecto frequenter fuerat cum eodem. Unde colligitur manifeste quod prime littere per falsam fuerunt suggestionem obtente, cum contineatur in illis quod neuter eorum transduxit eamdem. Cumque tandiu simul in uno lecto fuissent, de iure presumitur quod facti fuerint una caro, cum etiam in duodecimo anno, in quo liberum et legitimum habet in huiusmodi  puella consensum, uoluntarie fuerit cum eodem, patet eam in eius matrimonium legitime consensisse, nec potuisse contrahere postmodum cum nepote. Unde idem L. ducere ipsam de iure non potuit, et, si de facto ipsam sibi post mortem patrui copulauit, ab ea est merito separandus. Ideoque fraternitati uestre per apostolica scripta mandamus, quatenus, uocatis qui propter hoc fuerint euocandi, causam ipsam secundum precriptam formam, appellatione postposita, terminetis, facientes, etc.

Datum Rome, apud Sanctum Petrum, XIII Kal. Martii.



CCXXI. PRIORI  MONASTERII BEATAE MARIAE DE CHARITATE, EIUSQUE FRATRIBUS. Confirmatio priuilegiorum, et enumeratio omnium ad eos spectantium. 


Quoties a filiis nostris, quos pro sua religione et honestate, speciali prerogatiua diligimus caritatis, aliquid a nobis deuotione debita postulatur, quod religioni et honestati non obuiat, ad concedendum quod petitur tanto facilius debemus concurrere, quanto magis id ex iniuncto nobis officio dignoscitur conuenire. Cum enim, licet indigni, auctoritatem geramus apostolice sedis, sic omnium ecclesiarum utilitati compellimur prouidere, sic de ipsarum quiete attentius cogitare, ut earum iura illesa seruentur, et que a predecessoribus nostris  acta sunt, firma et inconuulsa stabilitate debeant permanere. Eapropter, dilecti in Domino filii, uestris iustis petitionibus gratum impartientes assensum, monasterium beatissime Marie, semper uirginis, de Charitate, cui, largiente Domino, deseruitis, ad exemplar felicis memorie Urbani, Paschalis, Lucii et Adriani, predecessorum nostrorum, Romanorum pontificum, sub beati Petri et nostra protectione suscipimus, et presentis scripti patrocinio communimus; statuentes ut quascunque possessiones, quecunque bona, etc., usque uocabulis exprimenda: In Antissiodorensi episcopatu, apud Boniac. ecclesiam Sancti Petri et Sancti Aniani, cum omnibus possessionibus et appenditiis suis; apud domnam Mariam, Sancte Marie et Sancti Amatoris;  apud Balbiniacum, Sancti Stephani; apud Septemfontes, Sancti Petri; apud Conam, Sancti Aniani ecclesiam de nouo uico; apud Poliac., Sancti Petri; apud Meuam, Sancti Iuliani; apud Beluciac., Sancti Martini; apud Nartiac., Sancti Marcelli; apud uarenam, Sancti Martini; iuxta uarenam, Sancti Siluani; apud domnum Petrum, Sancti Petri; apud Murliacum, Sancti Martini; in bosco Britannie, Sancti uincentii; apud Castrum-Nouum, Sancti Symphoriani; apud Sulliacum, Sancti Symphoriani iuxta Sulliacum; apud uirgultum, Sancti Germani et Sancti Aniani; apud Manniacum, Sancti Petri;  apud Aonam, Sancte Marie; apud Cren., Sancti Stephani; apud Colongias super Iouiam, Sancte Marie ecclesiam de Curcum; apud Nannai, Sancti Simeonis; apud Alniacum, Sancti Saturnini; apud Festiniacum, Sancti Cyrici; ecclesiam de ui Sancti Stephani; apud Mannas, Sancti Martini; apud Cellam, Sancti Iuliani; in episcopatu Niuernen., ecclesiam Sancti Aniani de Albiniaco, cum omnibus pertinentiis suis; ecclesiam Sancti Sulpitii de Capella super Ligerim; de Partiaco, Sancti uictoris de Niuernis, de Bischis, de Iancuriaco, de Sancto Sulpitio, de Bellomonte, de Roi, de Patingiis, de Monteniaco, de Saluiniaco, de Cerciaco, de Colongiis, super castrum Cerciac. In archiepiscopatu Bituricen., ecclesiam de Monastello, cum burgo et  cum omnibus pertinentiis suis; de Sancta Montana, de Argento, cuius castellum et cetera in terra monachorum sunt; de Partiaco, ecclesias de Sancto Celso, cum burgo et omnibus pertinentiis suis; de campo Faraldi; de Sancto Florentio; de Cyolio; item, de Brolio; de ualeniaco; de Bardai; de Zanconio; de Ulmeriaco; de Fonteniaco; castrum Sancti Cirici; de Blec. de Neruda; de Pera; de Birriaco; ecclesias Sancte Marie et Sancti Martini; apud Montem Falconis, de Coola, in episcopatu Eduen. iu suburbio ecclesiam Sancti Rozi; ecclesias de Rocta, de Monte Ausberti, cum uilla de Brazi; de uiuerio, de Sancto Honorio; de Larneneia; in episcopatu Aurelianensi, ecclesias in suburbio Sancti Laurentii, cum omnibus pertinentiis suis, et de  Brolio; in Carnotensi episcopatu, ecclesias in suburbio Sancte Marie Belli-loci; apud Moruillam Sancti Ioannis; in diecesi Turonensi, ecclesias sancti Michelis, Sancti Medardi, de Ewra; in diecesi Senonensi, ecclesias Sancte Marie de Porta Leonis, cum omnibus pertinentiis suis; de Curtiniaco, Sancti Petri, cum pertinentiis suis; de Dictiaco; de Castro Rainardi; Sancti Nicolai; ecclesias de Monte-Boio, cum omnibus pertinentiis suis de Castellione; de Chauennis; de Ioueniaco, cum omnibus pertinentiis suis; de Sancto Sidronio, cum omnibus pertinentiis suis, de Branchiis; de Contentione; de Ladit; de Castello Beliot, de uenesiaco; de Cruce, cum omnibus pertinentiis suis; de Iouis-uilla; de Iulliaco; de capella Fagi; in Trecensi  episcopatu, ecclesias Sancti Sepulcri, cum omnibus pertinentiis suis; de Sancto Iusto; de Senzannia, cum omnibus pertinentiis suis, in episcopatu Suessionensi, ecclesias de Bren, cum omnibus pertinentiis suis; de uilleriis, cum omnibus pertinentiis suis; in episcopatu Catalaunensi, ecclesiam de Monte Mauro; in episcopatu Meldensi, ecclesias de Rodolio, cum omnibus pertinentiis suis; de Firmitate; Ansculfi; de Calli; de Chamini; de Bussei; de Bellouidere et Sancti Christophori in suburbio; in episcopatu Parisiensi, ecclesiam Sancti Yonii, cum omnibus pertinentiis suis; in episcopatu Beluacensi,  ecclesiam Sancti Christophori, cum omnibus pertinentiis suis; in diecesi Rothomagensi, ecclesiam de Longauilla, cum pertinentiis suis; in uenetia, ecclesiam Sancte Crucis, cum pertinentiis suis; in Hispania, ecclesiam Sancti Petri de Arratis, cum pertinentiis suis; in Anglia, in episcopatu Wintonien., ecclesiam Sancti Saluatoris de Bermundeseia, cum pertinentiis suis; in episcopatu Lincolnien., ecclesias Sancti Andree de Norhanton, cum pertinentiis suis; ecclesiam de Dauentreia, cum pertinentiis suis; in episcopatu Ereforden., ecclesiam Sancte Milburge in Weneloc, cum tota uilla et aliis pertinentiis suis; in archiepiscopatu Eboracensi, ecclesiam de Pontefracto, cum pertinentiis suis; alias quoque ecclesias et capellas et decimas de  Laurento et de Meua, et ceteras omnes quas canonice possidetis, uobis nichilominus auctoritate apostolica confirmamus. Liceat preterea uobis in ecclesiis uestris presbyteros eligere, qui, si idonei fuerint, ab episcopis, gratis et absque ulla prauitate, curam suscipiant animarum, eisque de spiritualibus, uobis uero de temporalibus, debitam subiectionem impendant. Presenti quoque decreto districtius inhibemus ut nulli episcopo liceat in uos et in locum uestrum, qui uidelicet de Charitate nominatur, excommunicationis uel interdicti sententiam, nisi de mandato sadis apostolice, promulgare. Ad exemplar etiam felicis memorie predecessorum nostrorum, Innocentii et Adriani, Romanorum pontificum, concedimus uobis uestrisque successoribus in perpetuum,  ut, in parochiis pertinentibus ad ius uestrum, nullus futuris temporibus ordo seu religio, nisi uestra, ponatur. Prohibemus insuper ut, infra parochias ad ius uestri monasterii pertinentes, absque prioris et capituli uestri assensu, nullus ecclesiam uel capellam, seu cemeterium, saluis priuilegiis apostolice sedis, edificare presumat. Decimas etiam ecclesiarum uestrarum, que a laicis obtinentur, si secundum Deum eorum potestati subtrahere uestre religionis reuerentia poterit, ad uestram et pauperum gubernationem uobis liceat possidere. Consecrationes uero altarium seu ecclesiarum uestrarum, ordinationes etiam clericorum, etc., usque exhibere. Alioquin, quemcunque malueritis, etc., usque impendat. Pro altaribus uero et ecclesiis, siue decimis  uestris, nulli episcoporum facultas sit, grauamen indebitum uobis aut molestias irrogare, sed, sicut eorum permissione, quedam ex parte, quedam ex integro canonice habuistis, ita et in posterum habeatis. Decernimus ergo, etc., usque profutura, salua sedis apostolice auctoritate et in supradictis capellis diecesanorum episcoporum canonica iustitia. Si quis igitur, etc. Cunctis autem, etc.

Datum Rome, apud Sanctum Petrum, per manum Ioannis, Sancte Marie in uia lata diaconi cardinalis, XIu Kalendas Martii, indictione uIII, Incarnationis  Dominice anno 1204, pontificatus uel domini Innocentii pape III anno septimo.



CCXXII  . . . . . . . . uERCELLENSI EPISCOPO  . Monet, et rogat, ut patriarchatum Hierosolymitanum acceptet. 

[Ut lapsum humani generis, etc. ut in ea que mittitur Siff. tituli Sancte Praxedis presbytero cardinali, apostolice sedis legato, in Regesto sexti anni  , in eumdem modum usque elabores. Accedentes enim ad presentiam nostram dilecti filii . . . . . . prior, et . . . . canonici Sepulcri Dominici, tam uiua uoce, quam per litteras quas tulerunt, nobis humiliter  intimarunt, quod, cum dilectus filius noster, S. tituli Sancte Praxedis presbyter cardinalis, apostolice sedis legatus, non potuisset induci, ut electioni facte de ipso ad Hierosolymitanam ecclesiam consentiret, conuenientes in unum, te in patriarcham unanimiter postularunt, quorum postulationi et carissimus in Christo filius noster, A. illustris rex Hierosolymitanorum, assensum prestitit, et archiepiscopi et episcopi consenserunt, per suas nobis litteras supplicantes, ut te non solum inducere, sed et cogere dignaremur, ut postulationi eorum humiliter consentires. Idem quoque, Sancte Praxedis et dilectus filius noster, P . . . tituli Sancti Marcelli presbyteri cardinales, apostolice sedis legati, per suas nobis litteras intimarunt, quod, cum suffraganei  Ecclesie Hierosolymitane in electione uocem se assererent habere, prior autem et canonici Sepulcri Dominici hoc negarent, factum est tandem, ut, nominatis duabus personis, uices et uoces suas in eos deuote conferrent, et ex illis quam magis idoneam crederent, eis eligerent patriarcham. Similiter et prelati Prouincie in eos, si quid iuris in electione habebant, concorditer contulerunt. Ipsi ergo, deliberatione prehabita, de duabus nominatis personis, te potius eligentes, nominarunt eidem Ecclesie in pastorem. Licet autem ualde nobis necessarius sis in partibus Lombardie, utpote cui secure in arduis etiam negotiis committimus uices nostras, propter urgentem tamen necessitatem non solum Ecclesie Hierosolymitane, sed totius Orientalis prouincie,  etc. usque prouenturos. Taliter igitur pro Deo et propter Deum super hoc mandatum apostolicum exsequaris, quod manum districtioris seueritatis nos non oporteat adhibere. Nam, etsi, secundum statuta canonica, nullus inuitus crescere compellatur, tamen, iuxta legitimas sanctiones, aliqui ad publica munera trahuntur inuiti. Interest autem, tam apostolice sedis quam Ecclesie generalis, imo etiam generaliter omnium et singulariter singulorum fide lium crucifixi, ut eidem Ecclesie persona preficiatur idonea in pastorem, nec tu tam ad honorem assumeris  quam ad onus, cum Ecclesia illa hodie plus habeat oneris quam honoris. Nec turberis in aliquo, uel causeris, quod predictus cardinalis Sancte Praxedis factam de se postulationem a canonicis Sepulcri Dominici non admisit, quia forsitan, sicut Sara Tobie, sic et ipsa uiro fuit alii diuino iudicio reseruata, uel fortassis hoc eum ad huius oneris recusationem induxit, ne, cum in partibus illis predictis existeret, uideretur promotionem propriam procurasse, ac ex eo presertim notam ambitionis incurreret, quod, cum ad remotionem cuiusdam peruerse persone, que ad eamdem ecclesiam fuerat improbe nominata, opportune ac importune, sicut ad eius pertinebat officium, institisset, amota illa, factam de se postulationem postmodum acceptaret.

 Datum Rome, apud Sanctum Petrum, XIII Kalendas Martii.



CCXXIII. P. TITULI SANCTI MARCELLI PRESBYTERO CARDINALI, APOSTOLICAE SEDIS LEGATO. Reprehendit eum, quod una cum S. tituli S. Praxedis presbytero cardinali, reliquerit terram sanctam, et Constantinopolim accesserit. Mandat tamen, ut, cum in urbe illa esset, omnia illic ordinet usque ad aduentum alterius legati, non omissa, interea, cura Hierosolymitanarum rerum. 

Accepimus ex relatione multorum, et tuus nobis nuntius intimauit, quod tu et dilectus filius, S. tituli Sancte Praxedis presbyter cardinalis, apostolice  sedis legatus, a Hierosolymitana prouincia Constantinopolim accessistis. Nos igitur, distinguentes utrum pro necessario terre sancte succursu ad exercitum crucesignatorum, super quos legationis accepistis officium, accesseritis, an pro Grecorum ordinandis ecclesiis, ad partes transieritis memoratas; in primo casu uestrum non reprobamus accessum, in secundo uero, ut salua pace uestra loquamur, ipsum temerarium reputamus, non tam nos, quam etiam fratres nostri, cum super his nullam a nobis receperitis potestatem, nisi forte uos articulus insperate nouitatis excuset, presertim, cum carissimus in Christo filius noster, B. Constantinopolitanus imperator illustris, per litteras nobis et nuntios supplicauerit, ut ad partes illas mittere  dignaremur a latere nostro legatos, quod et nos, de fratrum nostrorum consilio, facere disposuimus tempore opportuno. Ut autem de gratia speciali uestro prouideamus honori, ne nimium confundamini, utque Constantinopolitane prouincie per uestram sollicitudinem consulamus, ne diu careat prouisore, concedimus uobis, ut interim operemini uice nostra, que ad diuini nominis gloriam, apostolice sedis honorem et salutem tam cleri quam populi uideritis expedire, attentius prouisuri, ne  Hierosolymitanam prouinciam, ad quam fuistis specialiter deputati, relinquatis quasi penitus desolatam, presertim, cum in accessu uestro patriarcham haberet, qui pastoralem in ea sollicitudinem exercebat, in uestro uero recessu careat patriarcha, unde nullus remansit in illa, qui super eam pastorale officium exsequatur. Quocirca, discretioni tue per apostolica scripta mandamus, quatenus cum predicto legato diligenter efficias, ut, donec illi terre fuerit alio modo consultum, per alterum uestrum salubriter consulatur eidem, nec ad reditum properetis, antequam super hoc mandatum recipiatis apostolicum speciale.

Datum, ut in alia.



CCXXIu  . UNIuERSIS CHRISTI FIDELIBUS PER LOMBARDIAM CONSTITUTIS. Declarat, quod excommunicati a sede apostolica, non censeri debent absoluti, si littere eis a Pontifice diriguntur cum salutationis alloquio. .


[Si aliquando forte contingit  , quod eis, qui auctoritate apostolica sunt excommunicationi subiecti, nostre littere cum salutationis alloquio destinentur, non propter hoc excommunicationis credatur sententia relaxata, cum per ignorantiam, uel negligentiam, aut occupationem nimiam, uel etiam per subreptionem contingat huiusmodi litteras impetrari], sicut nuper in Placentin. dicitur contigisse, qui, cum sint propter iniquitatem, quam in Deum et  eius Ecclesiam commiserunt, excommunicationis uinculo innodati, se quasi absolutos per huiusmodi litteras, quas eis pro Templaribus misisse dicimur, gloriantur, quamuis non simus memores talium litterarum; cum, etsi eis iam excommunicatis exhibite fuerint, forsan tamen prius fuerant impetrate. Quocirca, uniuersitati uestre, per apostolica scripta mandamus, quatenus eos sicut excommunicatos arctius euitetis, donec a suo resipiscant errore, in similibus, si quando forte contigerit, simile iudicium obseruantes.

Datum Rome, apud Sanctum Petrum IX Kalendas Martii.



CCXXu  . . . . . . PLACENTINO  , ET . . . . . TERDONENSI  EPISCOPIS. Facultas absoluendi Placentinos. 


Cum petentibus ueniam claudi non debeant uiscera pietatis, auctoritate uobis presentiam liberam concedimus facultatem, ut, si Placentini, qui Deum et eius Ecclesiam grauiter offenderunt, ad mandatum Ecclesie redeuntes, satisfacere curauerint de commissis, uos eis secundum formam Ecclesie absolutionis  beneficium impendatis, ita, quod propter paucos non rumpatur inter multos neruus ecclesiastice discipline.

Datum, ut in alia.





CCXXuI  . LITTERAE ANDRAEAE, GUBERNATORIS UNGARIAE. De translatione archiepiscopi Colocensis ad archiepiscopatum Strigoniensem.

Reuerendo in Christo Patri, Innocentio, Dei gratia, sacrosancte Romane Ecclesie summo pontifici, A. eadem gratia Dalmat. et Croac. dux, et totius regni Ungarie gubernator, salutem et filialem in omnibus reuerentiam. Cum, ex pie recordationis fratris nostri, H. quondam Ungarie regis, dispositione, ob teneram filii eius regis Ladislai etatem,  pueri curam et regni regimen susceperimus, promptam gerimus uoluntatem, que bene constituta sunt obseruare, et que per fratrem nostrum laudabiliter nouerimus inchoata, quantum in nobis est, feliciter effectui mancipare. Hinc est, quod, cum a benignitate sedis apostolice memoratus frater noster petierit, ut archiepiscopus Colocensis in Strigoniensem transferatur archiepiscopatum  , nos id utriusque ecclesie utilitati cedere plenius agnoscentes, a pia paternitate uestra petimus attentius, quatenus, intuitu Dei et precum nostrarum obtentu, sine dilatione, si nondum concessistis, concedatis, ut archiepiscopus Colocensis ad Strigoniensem metropolim transferatur, et ut, cum post susceptum regni gubernaculum,  hanc primam petitionem nostram nouerimus exauditam, Romane Ecclesie tanto simus in omnibus deuotiores, quanto per hoc plenius intellexerimus quod speciali quadam affectione nos amplectitur uestra benignitas. Quod autem sub sigillo fratris nostri presentes litteras uobis transmittimus, nouitati nostre, non falsitati ascribatis.



CCXXuII  . . . . . . DE CURIA DEI  , ET . . . . DE ELEEMOSYNA  ABBATIBUS, AURELIANENSIS ET CARNOTENSIS  DIeCESEON, ET CANTORI AURELIANENSI. Causam, inter W, uicecomitem Benaici [al. Cenaici], et Eustachiam uxorem eius, uertentem, ipsis committit .


[Accedens ad apostolicam sedem dilectus filius nobilis uir, W. uicecomes Benaici  , humili nobis conquestione monstrauit, quod, cum nobilem mulierem Eustachiam duxisset legitime in uxorem et duas filias suscepisset ex ipsa, tandem ipsa nobilis, suadente humani generis inimico, diuertit ab ipso. Cumque a uenerabili fratre nostro . . Pictauiensi  episcopo, diecesano suo, non posset super hoc iustitiam obtinere, nos, ad petitionem  nuntiorum ipsius et mulieris eiusdem, causam, que inter ipsos super eorum matrimonio uertebatur, dilectis filiis . . . . abbati  Sancti Leodegarii . . . . decano Sancti Petri  , etc. . . priori  Sancti Hilarii de Cella, Pictauensibus, duximus committendam, qui, sicut nobis suis litteris intimarunt, cum eis liquido constitisset prefatam E. a uiro suo, de quo duas susceperat filias, auctoritate propria diuertisse, habito prudentium uirorum consilio, decreuerunt eamdem E. ad uirum suum debere reuerti, reseruata sibi accusandi matrimonium post reuersionem suam, si uellet, plenaria potestate. Quod, cum facere noluisset, excommunicationis eam uinculo astrinxerunt, supponentes terram eius et familiam  ecclesiastico interdicto. uerum, cum sententiam ipsam precepissemus postmodum, sicut rationabiliter lata erat, usque ad satisfactionem congruam inuiolabiliter obseruari, tandem, eadem E. ad suggestionem uenerabilis fratris nostri . . . Andegauensis episcopi  , et dilectorum filiorum . . . de Granateria  , et . . . de Bellofonte  abbatum, causam ipsam uenerabili fratri nostro . . . episcopo  , et dilectis filiis, G. archidiacono Corisopitensibus, et  magistro P. de Buter. canonico Andegauensi, sub hac forma obtinuit delegari, ut, si cis constaret, quod eadem mulier, sicut nobis scripserant idem episcopus et abbates, loco sibi prefixo nequiuerit ad predictos iudices accedere propter guerras, et quod in confinio Pictauiensis et Andegauensis episcopatuum securum aduerse parti conductum dare uoluerit, et prestare sufficientissimam cautionem, quod eos seruaret indemnes, in irritum reuocato quidquid in eius preiudicium post appellationem ad nos legitimam interpositam inuenirent temere attentatum, non obstante commissione predicta, partes ante suam conuocarent presentiam, et, rationibus hinc inde plenius auditis et cognitis, causam, appellatione remota, fine debito terminarent, facientes  quod decernerent per censuram ecclesiasticam firmiter obseruari. Ipsi uero, sicut in eorum litteris perspeximus contineri, cum partibus apud uouentum, et postmodum apud Lucion. terminum assignassent, idem uicecomes, se per litteras et procuratorem excusans, asseruit, quod ad loca illa, cum inimici eius ibidem haberent dominium, propter mortis periculum, accedere non audebat, cui aduersa pars et barones, qui ibidem aderant, responderunt, quod ipsi eidem uicecomiti litteras de conductu cum litteris . . . uicecomitis Toarcii, Senescalli Pictauie, per nuntium destinarant; quibus procurator uicecomitis replicauit, quod propter litteras ad suspectum sibi locum non audebat accedere, sed tutum locum assignari sibi et restitutionem  uxoris fieri postulabat, quod si facere nollent iudices, dominum suum grauari dicebat, propter quod ad appellationis remedium conuolauit, nec uoluit postmodum, licet fuerit requisitus coram ipsis iudicibus respondere, ipsos asserens manifeste suspectos, et innouauit appellationem emissam. Iudices autem, credentes appellationem non esse legitimam et per testes postmodum cognoscentes, quod sententia fuerat post appellationem in dictam mulierem prolata, eam denuntiauerunt penitus non tenere. Tandem uero, apud Pozaugias peremptorio partibus assignato . . . Turonensis decanus  , auunculus eiusdem uicecomitis, se obtulit pro ipso uenturum, si securus eidem concederetur conductus, per litteras nichilominus contra iudices causas suspicionis  allegans, uidelicet, episcopum ipsum esse consanguineum nobilis uiri, G. de Toarcio, comitis Britannie, qui cause ipsius mulieris se nimium immiscebat, et ipsius comitis subditum potestati, archidiaconum uero, clericum ipsius comitis commensalem et magistrum P. de Bucer, oriundum de  terra mulieris ipsius. Iudices autem, postmodum alio peremptorio partibus assignato, super consanguinitate testes receperunt mulieris eiusdem, et alio termino apud Malleonium partibus assignato, attestationes publicari fecerunt, uicecomite se per suas litteras excusante. Ad ultimum uero, cum terminus ad recipiendam sententiam fuisset partibus assignatus, nuntiis mulieris, etc. . . archidiacono Turonensi, fratre ipsius uicecomitis, in ipsorum presentia constitutis, nuntiis ipsius mulieris sententiam postulantibus et ipso archidiacono pro fratre suo terminum requirente, de prudentium consilio, terminum partibus assignarunt, quo deberet secundum iuris ordinem in causa procedi; sed nuntii mulieris, contumaciter recedentes, altera die  nostram audientiam appellarunt, dicentes, domine sue grauamen inferri, eo quod iudices non interfuerant apud Malleoniam, ubi terminum assignarant ad sententiam perferendam, et quia locum extra prouinciam assignabant, cum ipsi essent de prouincia Turonensi. Iudicibus autem appellationi deferentibus, nuntius mulieris ad apostolicam sedem accedens proposuit, quod, cum super causa ipsa iudices prelibati eumdem uicecomitem ad presentiam suam pluries peremptorio ad loca competentia et interuallis legitimis citauissent, nec idem uicecomes, muliere comparente prefata, uenire uoluerit, uel sufficientem mittere responsalem, ipsi testes mulieris receperunt, uicecomitem ipsum iterato per duo peremptoria edicta citantes, ut coram ipsis  dicturus contra testes, uel dicta testium, compareret. Sed, cum ipse nec uenerit, nec sufficientem nuntium destinarit, attestationibus publicatis ab ipsis, et partibus citatis ad sententiam audiendam, mulier eadem, dicto uicecomite se contumaciter absentante, sibi dari sententiam postulauit, ad quam procedere, licet requisiti sepius, noluerunt, propter quod pars mulieris, sibi sentiens imminere grauamen, ad nostram audientiam appellauit. Nos uero, credentes quod eadem mulier pro matrimonio laboraret, eisdem ad petitionem nuntii duximus iniungendum, ut, in eadem causa secundum attestationes receptas legitime procedentes, ipsam, sublato cuiuslibet contradictionis et appellationis obstaculo, sine debito terminarent, dilectis filiis . . . de Granateria . . .  de Insula Calueti  , etc. de Alba Corona  abbatibus, dantes nichilominus in mandatis, ut, si prefati iudices in exsecutione mandati nostri negligentes existerent, uel remissi, ipsi, secundum attestationes receptas ab ipsis, in eodem negotio ad diffinitiuam sententiam, sublato appellationis  obstaculo, procedere non tardarent. Ceterum, dictus uicecomes Benaici in nostra presentia constitutus, grauem coram nobis contra dictos iudices [exposuit questionem  , quod, cum dictus Corisopitensis episcopus nobilem uirum Guid. de Toarcie, comitem Britann. proxima linea consanguinitatis attingat, et archidiaconus eius sit clericus commensalis, qui eidem uicecomiti est aduersarius principalis, ut qui uxorem suam et terram publice detinere presumit, et magister P. de Buter  de terra uxoris sue oriundus existat, nimis fauens eidem et omnes sub districtu, et potestate ipsius G. existant, nec nisi per districtum ipsius ei patuerit accessus ad eos, ipsi  nunquam ei uoluerunt  nisi in terra inimicorum suorum locum et terminum assignare, ubi sine mortis periculo accedere non audebat; et, licet litteras non habuerit de conductu, si tamen ei misse fuissent, non debebat se credere suis capitalibus inimicis Insuper, cum eis certam formam duxerimus prefigendam, ipsi post appellationem ad nos legitime interpositam relinquentes formam, quam prefixeramus eisdem, de appellatione tandummodo, pretermisso iuris ordine, inquirentes, cum non fuisset ostensum ipsam esse legitimam, nec temere aliquid attentatum, nec de aliis iniunctis sibi capitulis inquisissent, sententiam in ipsam mulierem rite latam minus iuste irratam nuntiarunt, et, lite non contestata, testes super principali recipere presumentes  et recusantes legitimas exceptiones ipsius, allegationes eius pro maiori parte, et maxime que faciebant ad causam, in suis litteris tacuerunt, pro aduersa parte multa que coram eis allegata non fuerant opponentes. Preterea, aduersa pars, que per falsi suggestionem ipsis causam obtinuerat delegari, fraudulenter intendens per testes reprobos ipsius uicecomitis iustitiam eneruare, sub friuole appellationis pretextu, furtim ad eosdem et predictos de Granateria, de insula Calueti, et . . . de Alba Corona abbates, super ferenda sententia litteras impetrauit, ipso uicecomite, super prosequenda appellatione sua, existente in itinere ad sedem apostolicam ueniendi. Unde, cum fraus aduersariorum suorum eis patrocinari non debeat, nec ipsi preiudicium  generare, cumque constet iudices ipsos, in causa, post appellationem ad nos legitime interpositam, preter formam mandati nostri, tanquam manifeste suspectos, temere processisse, idem uicecomes petebat instanter, ut, reuocato in irritum quidquid post appellationem ad nos legitime interpositam, per ipsos iudices, uel alios, in eius preiudicium  fuerat attentatum, reuocatis etiam litteris, que ipso ueniente ad nos fuerant per mendacium impetrate, uxorem suam reuerti ad ipsum per excommunicationis sententiam, et interdictum terre compellere dignaremur, detentores ipsius et terre, eadem districtione cogentes, ipsam et terram restituere cum fructibus perceptis ex ipsa, et faceremus sententias, singulis diebus Dominicis et festiuis, per Turonensem et Burdegalensem prouincias publicari et firmiter obseruari, usque ad satisfactionem condignam. Cum igitur in matrimonialibus causis ad coniungendum quam disiungendum debeamus existere proniores, ne forte quod Deus coniunxit homo separare presumat, discretioni uestre per apostolica scripta precipiendo [mandamus, quatenus,  cum, sicut idem asserit uicecomes  , propinquiores sitis terre nobilis iam dicte quam sue, ac causa ipsa per uos commodius ualeat terminari, cum ad uos securus pateat accessus utrique, partes ad uestram presentiam conuocetis, et, inquisita super premissis diligentius ueritate, si uobis constiterit, quod ante litem legitime contestatam, uel post appellationem rationabiliter interpositam, testes super consanguinitate contra matrimonium  recepti fuissent, uos attestationes huiusmodi decernatis irritas et inanes, appellatione cessante, compellentes censura ecclesiastica predictam nobilem, ut reuertatur ad uirum  , quem inconsulte dimisit, mandatum apostolicum, sublato cuiuslibet contradictionis et appellationis obstaculo, impleturi, ita,  quod, postquam ipse uir plenariam restitutionem habuerit tam uxoris, quam terre, causam super matrimonio audiatis, eamque fine canonico terminetis.] Contradictores, etc. Testes, etc. Nullis litteris, etc. Quod si non omnes, etc. Duo uestrum, etc.

Datum Romane, apud Sanctum Petrum, XIII Kalendas Martii, anno septimo.



CCXXuIII. . . . . . POTESTATI ET POPULO ANCONITANO. Ut intruso Maguntino resistant.

Licet nefande memorie Marcualdus, diues et potens, astutus et audax, totius obtineret Marchie principatum, uos tamen et alii Marchian. iugum eius importabile cognoscentes, non sine multis laboribus  et expensis prudenter et potenter illud de uestris ceruicibus excussistis, ad naturale apostolice sedis dominium reuertentes, que de se uere dicere potest, Iugum meum suaue est, et onus meum leue. Miramur ergo non modicum et mouemur, quod, etsi constantes in nostra fidelitate manseritis, negligentes tamen aduersus illorum nequitiam exstitistis,  qui uenerunt uestram subuertere libertatem, imo uerius exstinguere uitam, ut uos in seruitutem redigant uiliorem, quin potius crudeliorem mortem adducant. Nec uere potestis propter illorum potentiam de uestra uos impotentia excusare, cum reuera potentia uestra sufficiat ad eorum impotentiam comprimendam, dummodo cesset inter uos liuor inuidie, que sola uos poterit impedire, neque terreri debetis de uanis rumoribus ultramodum, quia, sicut frequenter estis experti, quidam, cum uiribus nocere non possint, fraudibus superare nituntur, fingentes multa de paucis et magna de paruis, imo nonnunquam quedam de nullis, sed eorum mendacium sicut fumus euanescit. Preterea, cum ad defensionem uestram iustitia uos debeat amplius animare,  de qua Scriptura sacra testatur: Quod beati sunt qui persecutionem propter iustitiam patiuntur, noueritis, nos dilecto filio, C.  tituli Sancti Laurentii in Lucina presbytero cardinali, apostolice sedis legato, quoddam insinuasse capitulum ex testamento imperatoris Henrici uobis fideliter exponendum, quod uos de iustitia poterit reddere certiores. Cumque due partes sint in imperio, utraque fauorem nostrum desiderans, marchiam nobis dimittere uult quietam, cum neutra pars coronam imperii nisi per nostrum fauorem ualeat obtinere. Unde, si constantes et fortes in nostra fidelitate manseritis, profecto nos libertati uestre sufficienter prouidere curabimus, quemcunque status imperii  sortiatur effectum. Alioquin, merito formidare potestis, ne nouissima uestra fiant deteriora prioribus et error nouissimus sit peior priore. Quocirca, deuotionem uestram monemus attentius, et per apostolica scripta precipiendo mandamus, quatenus, predicto cardinali uice nostra efficaciter intendentes, ad defensionem uestram contra Maguntinum intrusum, uos uiriliter accingatis, quia, quantumcunque se iactet, si uos, dum tempus habetis, illum deiicere studueritis, non adiiciet ulterius ut resurgat, nec alius post illum accedet, cum eum uiderit sui intentione frustratum, et sic optata poteritis perfrui libertate, sollicita meditatione pensantes, quod iusto iudicio sepe contingit, ut qui nolunt cum possunt, cum uelint, non possint. Illius ergo uos mine non  terreant, et promissiones non fallant, quia, sicut fulgura conuertuntur in pluuias, ita promissiones ipsius in deceptiones uertuntur; unde consultius est et melius, ut ad presens per minores labores et pauciores expensas uestrum propositum impleatis, quam postmodum cum multis laboribus et magnis expensis uestrum nequeatis periculum euitare, quia  sicut scriptum testatur: Nocuit semper differre paratis.

Datum, etc.



CCXXIX  Ordo coronationis Petri regis Aragonum. 

[Anno septimo pontificatus domini Innocentii III pape, mense Nouembris, Petrus rex Aragonum ad apostolicam sedem accessit, ut ab eodem domino papa militare cingulum et regium acciperet diadema. uenit autem per mare cum quinque galeis et applicuit apud insulam inter Portum et Hostiam, adducens secum Arelatensem archiepiscopum  , prepositum Magalonensem  , cum quibus interfuit electus Montis maioris  et alii quidam clerici nobiles  et prudentes. Proceres quoque secum adduxit, Sanctium patruum suum, Ugonem de Baucio, Roselinum de Marsilia, Arnaldum de Fotian. et alios multos nobiles et potentes. Missis autem ad illum equitaturis et somariis pene ducentis, fecit eum apud Sanctum Petrum ad potentiam suam idem dominus papa uenire, mittens in occursum ipsius quosdam cardinales, senatorem Urbis et alios multos nobiles et magnates, fecitque illum apud Sanctum Petrum in domo canonicorum honorabiliter hospitari. Tertio uero die, in festo uidelicet Sancti Martini, predictus dominus papa, cum episcopis, presbyteris et diaconibus cardinalibus, primicerio, et cantoribus, senatore, iustitiariis, iudicibus, aduocatis et scriniariis, multisque  nobilibus ac populo copioso, ad monasterium Sancti Pancratii martyris prope Transtiberim est profectus, ibique predictum regem per manum Petri Portuensis episcopi fecit inungi, quem postmodum ipse manu propria coronauit, largiens ei regalia insignia uniuersa, mantum uidelicet et colobium, sceptrum et pomum, coronam et mitram, corporale ab eo recipiens iuramentum, cuius tenor est talis: Ego, Petrus rex Aragonum, profiteor et polliceor quod semper ero fidelis et obediens domino meo pape Innocentio, eiusque catholicis successoribus et Ecclesie Romane, regnumque meum in ipsius obedientia fideliter conseruabo, defendens fidem catholicam et persequens hereticam prauitatem. Libertatem et immunitatem ecclesiarum custodiam et earum  iura defendam. In omni terra mee potestati subiecta iustitiam et pacem seruare studebo, sic me Deus adiuuet et hec sancta Dei Euangelia. Deinde, predictus rex, cum multo laudis preconio et fauoris applausu, coronatus rediit iuxta dominum papam ad basilicam Sancti Petri, super cuius altare sceptrum et diadema deposuit et de manu eiusdem domini pape  militarem ensem accepit, regnumque suum beato Petro apostolorum principi obtulit, illudque sibi constituit censuale, per priuilegii paginam, quam eidem domino pape tradidit super ipsum altare, cuius tenor est talis: Cum corde credam, et ore confitear quod Romanus pontifex, qui est beati Petri successor, uicarius sit illius, per quem reges regnant et principes principantur, qui dominatur in regno hominum et cui uoluerit, dabit illud; Ego, Petrus Dei gratia, rex Aragonum, comes Barchinonie, et dominus Montis-Pessulani, cupiens principali  post Deum beati Petri et apostolice sedis protectione muniri, tibi, reuerendissime Pater et domine summe pontifex, Innocentii et per te sacrosancte Romane apostolice sedi  , offero regnum meum,  illudque tibi et successoribus tuis in perpetuum, diuini amoris intuitu et pro remedio anime mee et progenitorum meorum, constituo censuale, ut annuatim de camera regis ducente quinquaginta  mussemutine  apostolice sedi reddantur, et ego ac successores mei specialiter ei fideles et obnoxii teneamur. Hoc autem lege perpetua seruandum fore decerno, quia spero firmiter et confido, quod tu et successores tui me ac successores meos et regnum predictum auctoritate apostolica defendetis, presertim cum, ex multo deuotionis affectu me ad sedem apostolicam accedentem, tuis, quasi beati Petri, manibus in regem duxeritis solemniter coronandum. Ut autem hec regalis concessio  inuiolabilem obtineat firmitatem, de consilio procerum curie mee, presente uenerabili patre meo . . . Arelatense archiepiscopo et Sanctio patruo meo et Hugone de Baucio et Arnaldo de Fotian., baronibus meis, sigilli mei feci munimine roborari.

Actum Rome, apud Sanctum Petrum, anno Dominice Incarnationis millesimo ducentesimo quarto, Iu Id. Nouembris, anno regni mei octauo. His omnibus rite peractis, fecit eum dominus papa per Urbem ad ecclesiam Sancti Pauli deduci, ubi galeas inueniens preparatas intrauit, et apostolica benedictione munitus ad propria meruit cum prosperitate redire.]





CCXXX  . LITTERAE CALOIOANNIS, REGIS BULGARIAE AD PAPAM. Significat ei legati aduentum, a quo deinde recepit coronam, et aliqua dona ei mittit.


[Caloioannes, rex totius Bulgarie et Blachie, ad  a Deo promotum et sanctissimum et in Christo dilectum et honorificentissimum patrem regni mei, tertium Innocentium et sacerrimum papam Rome et successorem principis apostoli Petri. Legatus apostolice sedis, dominus Leo, cardinalis  , sanctitatis tue scriptum meo obtulit imperio; addiscens quoque  de eius sanitate et incolumitate, omnipotenti Deo et sanctissime Matri sue glorificaui  . Et utinam quod scriptum imperii mei inueniat sanctitatem tuam uiuentem et degentem cum omni gaudio et hilaritate; et imperium meum, per gratiam omnipotentis Dei et beatissime Dei genitricis, et per intercessiones sanctitatis uestre, sanum est et multum bene cum omni gaudio et exsultatione  . »Hoc autem notum sit sanctitati  uestre, pater specialis regni mei, domine papa  , quod dominus Leo, legatus apostolice sedis, uenit ad imperium meum, sibi afferens coronam et eam benedicens super caput imperii mei imposuit, in manibus meis dedit mihi sceptrum atque uexillum, et benedixit sanctissimo patriarche regni mei et totius Bulgarie ex precepto uestre sanctitatis; et ualde Deo et beatissime Dei genetrici, necnon et circumspectioni uestre sanctitatis glorificauimus  ,« eo quod secundum petitionem imperii mei sanctitas uestra totum suum uelle adimpleuit. Et uniuersa Bulgaria atque Blachia et omnis imperii mei pertinentia, ualde glorificauit et uestram sanctitatem magnificauit  .  »Scribo autem uobis et de Ungaria  , quoniam imperium meum non habet aliquam societatem regionum, uel aliquam rem cum eo, neque ei nocet, imo ipse paruipendet et nocet regionibus imperii mei. Et dominus Leo, cardinalis, uidit, et uestre sanctitati annuntiabit iustum uel iniustum quod est ab imperio meo, aut si ego paruipendo Ungarum, uel si ipse meum imperium paruipendit. Et scribat ei sanctitas uestra, quatenus distet a regno meo, quoniam imperium meum nec eum habet paruipendere, nec contra terras eius abire. Si uero ipse uenerit contra terras imperii mei, et Deus adiuuerit ut uincatur, non habeat sanctitas uestra imperium meum suspectum, sed sim liber. De Latinis quoque, qui  Constantinopolim introierunt, scribo sanctitati uestre, ut eis scribatis, quatenus distent ab imperio meo, et, sicut imperium meum nullum malum eis facit, neque ipsi nobis paruipendant. Si  forte ipsi conati fuerint contra imperium meum, et paruipenderint eum, et occidetur ex eis, non habeat sanctitas uestra imperium meum suspectum, sed sint uniuersa libera. Misi autem ad tuam magnam sanctitatem pueros duos; unus uero nominatur Basilius, alius Bithlehem; et dentur ex precepto eius, ut addiscant in scholis litteras Latinas, quoniam hic grammaticos non habemus, qui possint litteras, quas mittitis, nobis transferre; et postquam ipsi addiscerint, remittantur ad imperium meum.«  Misi autem ad presens, in signo  parue recordationis, examita duo, episima  dupla, unum est rubeum, et aliud album, et camelum unum. Cum uero mittam legatos ad sanctitatem uestram, semper uestre sanctitatis  recordabor.





CCXXXI  . LITTERAE BASILII, BULGARORUM PRIMATIS, AD PAPAM. Significat ei se a cardinali legato fuisse sacra unctione munitum.

[Multas inclinationes et multas sanitates, a me, Basilio, humili Bulgarorum et Blachorum primate, erga patrem uniuersorum, et dominum, et patrem meum, magnificentissimum et sanctissimum papam, Innocentium. Oramus omnipotentem Deum, et sanctissimam Dei Genitricem, et beatissimos apostolos Petrum et Paulum, ut cum sanitate et sospitate inueniat uos scriptum mee humilitatis; et per uestri dominii  magnificentiam uiuo et ego, per Dei gratiam, magnis inuolutus delictis. Notum sit ergo  uestre magne sanctitati, quoniam Leo, cardinalis   , sanus et sospes peruenit, delegatus a uestra sanctitate et apostolica sede, et usque ad nostram magnam ciuitatem Trinoue tetendit quinto decimo  die mensis Octobris  , et portauit uniuersam plenitudinem patriarchalis dignitatis, et paramenta omnia, que mihi a uestra magna sanctitate fuerunt delegata; tradidit similiter et annulum, et priuilegium, et scripta et instructiones. Et precepto uestre sanctitatis unxit me chrismate, mihi benedicens, et conseruauit me in patriarcham, mense Nouembris, septimo die, in festiuitate scilicet sancti apostoli Iacobi, fratris Domini, et ego illa die duos unxi metropolitanos, et ceteros episcopos, magno cum gaudio, et duobus de metropolitanis benedixit cardinalis, et tradidit illis palleum atque mitras, et  reliquis in caput eorum mitras imposuit. Octauo uero die eiusdem mensis, in festiuitate uidelicet Sancti Michelis, coronauit, et benedixit imperatori Caloioanni, domino omnium Bulgarorum, atque Blachorum, et super posuit capiti suo regiam coronam, et sceptrum suis manibus imponens. Omnia hec compleuit et perfecit secundum sanctitatis uestre uelle, et benedicens nobis, segregatus est a nobis mensis Nouembris die quintodecimo. Interea, sciat uestra magna sanctitas, quod duos pueros ex precepto domini imperatoris uobis mitto; unus est presbyteri Constantini filius, alius uero regis; ut ex precepto uestre sanctitatis litteras Latinas addiscant. Et quidquid meditari ualetis ad honorem imperatoris, faciatis. Manuteneat enim Deus uestram  sanctitatem per multa et longeua tempora.]



INNOCENTII III ROMANI PONTIFICIS REGESTORUM SIuE EPISTOLARUM LIBER SEPTIMUS. PONTIFICATUS ANNO uIII, CHRISTI 1205.



 . DE LUCEDIO ET DE MONTE THABOR  ABBATIBUS, ET NOBILIBUS uIRIS, COMITI BERTHOLD  ET G. DE FORNIuALL  . Causam, que inter regem Armenie et comitem Tripolitanum super Antiochie principatu uertebatur, disiudicandam ipsis committit. 


Etsi semper inter eos odium sit mortale, qui tenentur amare proximos ut se ipsos, et inimicos etiam diligere propter Deum, hoc tamen tempore discordia inter nominis Christiani cultores, constitutos presertim in partibus transmarinis, non solum ipsis, sed Ecclesie generali tanto amplius est damnosa, quanto per eam negotium terre sancte potius  impeditur. Usque adeo enim inimici nominis Christiani, qui nunc, peccatis exigentibus, detinent et coinquinant templum Dei, urbes et castra, que se de Christianorum manibus extorsisse in gladio gloriantur, uiris et uiribus minuerunt, quod sufficeret dispositionis nostre reliquiis, etiamsi coniuratis  manibus, uno animo, et pari desiderio ferrentur in hostes, si possent crucis iniuriam aliquatenus uindicare, ac hereditatem Christi liberare de manibus paganorum. uerum ipsi, hoc minus quam deceat attendentes, quasi neglecta prorsus iniuria Crucifixi,  proprias iniurias prosequuntur, et utilitati  communi uoluntates  priuatas, in totius Christianitatis dispendium, anteponunt, sicque se odio persequuntur iniquo, et sic ab inuicem sunt diuisi, ut, propter eorum discordias, terre sancte uerbum sit euangelicum non modicum formidandum, quo dicitur: Omne regnum in se ipsum diuisum desolabitur, et domus concidet supra domum . Ecce etenim, occasione discordie, que inter carissimum in Christo filium nostrum L.  regem Armeniorum illustrem nomine . . . sororis sue uidue et . . . nepotis orphani ex una parte, ac nobilem uirum . . . comitem Tripolitanum, ex altera, super principatu Antiochie, uertitur, impeditur quasi penitus terre sancte profectus, cum ipsi, pugnantes ad inuicem,  hostes crucis nequeant impugnare, aliisque facientibus sibi cum partibus portionem  , et questionem illorum reputantibus causam suam, reliqui laborent incassum, ut inter discordantes concordiam ualeant  reformare. Nos autem, iampridem his malis obuiare uolentes, causam super hoc dilectis filiis, S.  tituli S. Praxedis  , et P.  tituli Sancti Marcelli  , presbyteris cardinalibus, apostolice sedis legatis, commisimus terminandam. Sed ipsi  , licet nec labores propter hoc uitauerint, nec expensas, imo uterque per se et ambo pariter   diutius laborassent, in nullo tamen apud partes, quia datum non fuerat desuper, profecerunt. Nuper ergo, idem rex per suas nobis litteras  intimauit, quod per legatos nostros non potuerat iustitiam obtinere, licet eam sepius postularit et semper paratus fuerit stare iuri. Unde, cum ipse mandatis legatorum ipsorum, qui eum pro multo minori negotio excommunicauerant, et interdixerant terram eius, tandem humiliter paruisset, postulabat ne repelleremus ipsum pulsantem ad apostolice sedis ianuam, et iustitiam postulantem, cum simus omnibus in iustitia debitores. Nos igitur, attendentes quod apud nos esse non debeat acceptio personarum, et quod inter uirum et uirum facere iustitiam teneamur, discretioni uestre per apostolica scripta mandamus  atque precipimus, quatenus partem conuenientes utramque, diligenter commonere curetis, ut, uel inter se super eodem principatu conueniant, uel in arbitros compromittant, qui usque ad tres menses post commonitionem uestram debeant arbitrari. Alioquin, uos, extunc partibus conuocatis, audiatis utrinque proposita, et causam ipsam, sublato appellationis obstaculo, si partes consenserint, terminetis. Alioquin, remittatis nobis causam sufficienter instructam, partibus terminum prefigentes, quo per responsales idoneos nostro se conspectui representent, sententiam recepture. uerum, ne iudicio simul experiantur et bello, partes ad treugas interim obseruandas auctoritate apostolica compellatis.  Quod si alterutra partium se exhibuerit contumacem, in eam spiritualiter et temporaliter per uos, et omnes Christianos qui in partibus illis existunt, quanto districtius poteritis procedentes, inhibeatis tam carissimo in Christo filio nostro . . . regi Hierosolymorum illustri, quam Hospitalariis et Templariis, et omnibus communiter Christianis, ne parti contumaci auxilium uel fauorem impendant, sed subtrahant potius et parti que parata fuerit stare, iuri uiriliter et potenter assistant. Quod si non omnes . . . tres uestrum, uel duo saltem, quorum unus sit laicus, et alter clericus, mandatum apostolicum exsequantur. uerumtamen, uolumus et mandamus, ut, si quis interim in patriarcham Hierosolymitanum fuerit institutus, his uobiscum exsequendis intersit.

 Datum Rome, apud Sanctum Petrum, III Nonas Martii, pontificatus nostri anno octauo.



II  . L. REGI ARMENIORUM ILLUSTRI. De eodem argumento ac in epistola superiori. (Apud S. Petrum, III Non Martii. [

[Gratum gerimus et acceptum, quod, auctoritatem  sedis apostolice recognoscens, eius iudicio humiliter te exponis, et per eam tibi postulas nomine . . . sororis tue uidue, ac . . . nepotis tui orphani, iustitiam exhiberi. Nos autem, licet simus singulis in iustitia debitores, tanto tamen amplius super hoc tibi fauorem apostolicam exhibemus, quanto deuotiorem te circa nos et Romanam Ecclesiam iugiter experimur, et opera tua testimonium perhibent ueritati, quod in deuotione sedis apostolice sis fortius radicatus. Qualiter autem super hoc olim dilectis filiis, S. tituli Sancte Praxedis  , et P.  tituli S. Marcelli, presbyteris cardinalibus, apostolice sedis legatis, scripserimus, et qualiter processum fuerit ab iisdem, superfluum esset litteris explicare, cum id plenius ipse noris, et totum rei  geste processum per eorum nobis litteras intimaris. Quia uero per eos, etsi laboratum, ut dicitur, fuerit multipliciter, non fuit tamen in causa processum, petitioni tue satisfacere cupientes, dilectis filiis de Lucedio, et . . . de Monte Thabor abbatibus, et nobilibus uiris, comiti Bertold et G. de Forniuall  , precipiendo mandamus, ut ipsi, partem conuenientes utramque, diligenter commonere procurent, ut, uel tu, et pars aduersa, super eodem principatu conueniatis, uel compromittatis in arbitros, qui usque ad tres menses post commonitionem eorum debeant arbitrari. Alioquin, ipsi, ex tunc partibus conuocatis, audiant utrinque proposita, et causam ipsam, sublato appellationis obstaculo, si tu, et pars  aduersa consenseritis, studeant terminare; alioquin, remittant nobis causam sufficienter instructam, tam tibi quam parti aduerse terminum prefigentes, quo per responsales idoneos nostro uos conspectui presentetis, sententiam recepturi, et ne iudicio experiamini simul et bello, tam te quam partem aduersam ad treugam interim obseruandam auctoritate nostra compellant. Quod si alterutra partium se exhibuerit contumacem, ipsi in eam spiritualiter et temporaliter per se ac omnes Christianos, qui in partibus illis existunt, quanto districtius potuerint procedentes, inhibeant, tam carissimo in Christo filio nostro . . . regi Hierosolymorum illustri, quam Hospitalariis, et Templariis, et omnibus communiter Christianis, ne parti contumaci auxilium uel fauorem  impendant, sed subtrahant potius, et parti que parata fuerit stare iuri, uiriliter et potenter assistant. Monemus igitur serenitatem regiam, et exhortamur in Domino, quatenus de die in diem in Ecclesie Romane dilectione proficias, et sic in eius deuotione stabilias regnum tuum, ut et nos ad profectum et incrementum tuum intendere merito debeamus,  sciturus quod ecclesia Romana in tua tibi iustitia non deerit.

Datum Rome, apud Sanctum Petrum, III Non. Martii, pontificatus nostri anno octauo.



III. . . . HETEWARDENSI, ET DE HEGEN. ABBATIBUS, ET PRAEPOSITO GUSMARIENSI, PADEBURN. ET MAGUNTIN. DIeCESEON. Causam electionis abbatisse Herrisiensis Ecclesie diiudicandum ipsis committit. 

Dilectis in Christo filiis, R . . . custodi Herrisiensis Ecclesie, et u . . . clerico, qui uenerat contra eam, petentibus sibi audientiam exhiberi, dilectum  filium, M.  S. Theodori diaconum cardinalem, dedimus auditorem. In cuius presentia custos ipsa proposuit, quod, Herrisiensis ecclesie abbatissa defuncta, sorores et canonici eiusdem ecclesie ad monitionem bone memorie . . . Padeburnensis episcopi  , diecesani eorum, qui ad sepulturam uenerat abbatisse, pro electione facienda insimul consederunt, uocantes ad se Th. Padeburnensem scholasticum, ut uota examinaret eorum. uerum, cum in unius electione dissenserint, octo sorores de decem et septem, que tunc fuere presentes, et omnes canonici, qui sunt in ipsa ecclesia quatuordecim, ipsam elegere custodem; aduocato, et ministerialibus, ac toto populo fauorem suum prebentibus et assensu; septem uero de sororibus nominauerunt  in abbatissam prepositam eiusdem ecclesie, ex aduerso. Utraque igitur a parte sua iam dicto episcopo presentata, pro confirmationis munere obtinendo, episcopus partes commonuit diligenter, ut ad pacem intenderent, et super electione ad inuicem concordarent, eis quinque dierum spatium super hoc deliberandi concedens. Sexto autem die, cum concordare non possent, partibus iniunxit episcopus, ut post alios quinque dies, exhibiture super suis electionibus rationes, se Padeburnensi capitulo presentarent. Ipsa ergo custode atque prepositissa, cum electricibus suis in Padeburnensi capitulo constitutis, ipsa prepositissa et septem electrices ipsius, G . . . monialem, que de quodam nigro monasterio  fuit, et in quadam ecclesia in abbatissam confirmata, et etiam benedicta, presentauere tunc primam episcopo, se illam elegisse dicentes. Unde, parte altera nimium stupefacta, cum audiret eas, illis nescientibus, nec etiam requisitis, mutasse quod fecerant, ipsa custos ad proponendam causam suam et etiam defendendam, secundo et tertio ab ipso capitulo concedi sibi petiit aduocatum, quem non potuit obtinere. Aduerse uero parti plures fuerunt aduocati concessi, et tunc prepositissa confessa est manifeste, quod electioni sue renuntiarat omnino, et in ipsam G. monialem, cum septem  electricibus suis unanimi consenserat uoluntate. Prefata uero custos, hec audiens, et cognoscens quod episcopus et multi de capitulo, cum essent consanguinei monialis eiusdem, ad eius promotionem uellent iudicium declinare, postquam super iure Herrisiensis Ecclesie, et sua sibi iustitia conseruanda, fuit aliquandiu allegatum, ne super electione sua preiudicium pateretur, uocem ad nos appellationis emisit; sed episcopus, appellationi non deferens, pro iam dicta moniali, consanguinea sua, sententiam promulgauit, et eam fecit per nuntios suos in abbatie possessionem induci. Sane, prefatus clericus, procurator partis aduerse, proponebat econtra, quod, cum prefata G. monialis, a maiori, quoniam ab undecim, et saniore parte capituli,  scilicet prepositissa, scholastica et decana, et aliis quibusdam sororibus, cassatis tamen prius a iam dicto episcopo duabus friuolis nominationibus, bono zelo fuisset in Herrisiensem abbatissam electa, et confirmata per ipsum episcopum, prefata R. custos, eam super hoc molestare presumit, in eadem ecclesia se uolens intrudere per potentiam laicalem. Unde, idem procurator pro ipsa moniali petebat, ut confirmationem de ipsa factam faceremus inuiolabiliter obseruari, noceres ibi asserens non debere, quod sit monialis, et alie, uidelicet Herrisienses sorores, canonicalibus indumentis utantur, et quod confirmata et benedicta sit alibi abbatissa, cum de consuetudine illius regionis existat, quod nigre moniales assumantur ad huiusmodi abbatias, et quandoque contingat, ut canonica  mulier nigrarum monialium teneat abbatiam, asserens hoc etiam a bone memorie Celestino papa, predecessore nostro, sibi fuisse concessum, ut ad abbatiam aliam posset assumi. Custos autem replicabat econtra, quod eadem monialis non debebat assumi, nec poterat, ad ipsarum regimen abbatie, cum non esset soror illius ecclesie, sed de quodam monasterio nigro, et in abbatissam honorabilioris ecclesie confirmata et etiam benedicta, a cuius regimine non sine culpa credebatur expulsa, et concessionem, quam a predecessore nostro se dicit habere, ostendere non ualebat; unde, patebat instanter, ut quod erat factum de ipsa, irritum faceremus haberi, presertim cum in litteris iam dicti episcopi,  quas idem procurator in sue partis defensionem habebat, contineretur expresse, ipsum episcopum ad confirmationem electionis illius post appellationem ad nos interpositam processisse, ac eadem appellatio legitima uideretur, cum consanguinitas, quam in litteris suis idem episcopus cum ipsa momoniali se recognoscebat habere, manifestam indicaret suspicionem in eum, preter hoc, quod, quandocunque a diecesano suo grauaretur in aliquo, sibi appellare licebat. Nos autem, ab ipso cardinale diligenter auditis his et aliis que fuerunt proposita coram ipso, discretioni uestre per apostolica scripta  mandamus, quatenus quidquid super electione predicte monialis factum est, auctoritate nostra suffulti, nullius contradictione uel appellatione obstante, denuntietis irritum et inane, et, super ipsius electione custodis ueritate diligentius requisita, si electionem ipsam inueneritis esse canonicam, et personam eius idoneam, eam auctoritate apostolica confirmetis; contradictores, etc. Quod si non omnes . . . duo uestrum, etc.

Datum Rome, apud Sanctum Petrum, uI Nonas Martii, etc.



Iu  . . . . . PRIORI  ET MONACHIS WINTONIENSIS MONASTERII, TAM PRAESENTIBUS QUAM FUTURIS, IN PERPETUUM. Recipit eos sub protectione, et enumerantur bona ad ipsos spectantia. 


[Cum a nobis petitur, etc., usque  uestris iustis postulationibus clementer annuimus, et Wintoniensem Ecclesiam, in qua diuino estis obsequio mancipati, ad exemplar felicis memorie Lucii pape II, predecessoris nostri, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona, etc.  , usque uocabulis exprimenda: Chiltecumbam, et omnem decimam eius; Estonam, Wordiam  , Wensiestonam, Auintonam, Meones minores, Brockenesford, Extonam,  Entonam, Helwarestoke, Haueunte, Crundelam, Hodigaton, Wutron, Hennentonam, Cilbodintonam, Michelemareis, Nhutsilinges, Melebroc, Hetonam, Stoctonam, Enedeford, Patengam, Aweltonam, Fifhidam, Ellendonam, Hinneltonam, Wulurichestonam, Westiwudam, Bludunam, Hammam, Husseburnam, Wittcherche; redditus in urbe Wintonie, et in suburbio; piscaturam apud Brenford. Cliuam, Brandesbiriam; omnem decimam dominicorum eiusdem ecclesie, ad opera  Ecclesie et domorum eidem ecclesie pertinentium; Portland, terras, feuda et  seruitia militum ad eamdem ecclesiam pertinentia; consuetudines, libertates rationabiles, tam in emendo et uendendo quam in aliis, per chartas regum concessas; pensionem annuam  uiginti librarum de nundinis S. Egidii; pensionem annuam decem marcarum de hospitali Sancte Crucis, ad luminaria Ecclesie facienda; ecclesiam de Drokeneford; ecclesiam de Crundel  ; ecclesiam de Haueunte; ecclesiam de Wilhale  ; ecclesiam de S. Fide; ecclesiam Sancti Egidii; ecclesiam Sancti Iacobi, et omnes oblationes Pentecostes  ; ad anniuersarium bone memorie H.  episcopi faciendum, Capellas de Chittecumba  , ecclesiam de Camptona, et ecclesiam de Albo  monasterio; ad anniuersarium regis Henrici II faciendum, terram de Cnel; ad  anniuersarium bone memorie Godfridi  episcopi, terram de Childecnel; ad libros faciendos, ecclesiam de Elendona; ad religiosos hospites suscipiendos, ecclesiam de Litletona. Obeunte uero eiusdem loci episcopo, nullus ibi, qualibet subreptionis astutia, uel uiolentia, preponatur; sed liceat uobis episcopum, absque contradictione alicuius, una cum archidiaconis, communi consilio, uel partis consilii sanioris, eligere, secundum Dei timorem, et sacrorum canonum instituta. Decernimus ergo, etc., usque  profutura, salua sedis apostolice auctoritate, et diecesani episcopi canonica iustitia. Si qua igitur, etc.  . Cunctis autem, etc.]

Datum Rome, apud Sanctum Petrum, per manum  Ioannis, Sancte Marie in uia Lata diaconi cardinalis, u Nonis Martii, indictione uIII, Incarnationis Dominice anno 1204, pontificatus uero domini Innocentii pape III anno octauo.



u  . . . . CANTUARIENSI  , ARCHIEPISCOPO, ET . . . ELIENSI  , ET . . . LONDINIENSI  EPISCOPIS. Ut rex Anglie monachis Wintoniensibus liberam ad episcopi electionem procedendi facultatem permittat. 

Si diligenter attenderent, quod Ozias, rex Iude,  fuit in facie lepra percussus, pro eo quod indutus Ephod incensum adolere presumpsit, non presumerent seculares super rebus ecclesiasticis, que ad ipsos non spectant, iurisdictionem aliquam exercere. uerum, carissimus in Christo filius noster, Ioannes, rex Anglorum illustris, sicut nostris auribus est relatum, uolens sibi minus licite usurpare quod non spectat ad ipsum, non permittit dilectos filios, conuentum et archidiaconos ecclesie Wintoniensis, super electione pontificis  in ipsa ecclesia liberum habere processum. Cum igitur regiam non deceat celsitudinem, ut de pontificis electione disponat, que libere debet per illos ad quos pertinet celebrari, fraternitati uestre per apostolica scripta precipiendo mandamus, quatenus regem ipsum, ut monachos et archidiaconos memoratos eligendi pontificem habere permittat liberam facultatem, moneatis attentius et efficaciter inducere procuretis. Alioquin, monachos ipsos et archidiaconos, ut infra quadraginta dies post susceptionem litterarum nostrarum, sublato cuiuslibet contradictionis et appellationis obstaculo, ipsi Ecclesie Wintoniensi prouideant canonice in pastorem, per censuram ecclesiasticam compellatis, turbatores, si qui fuerint, districtione simili compescentes. Quod si non omnes . . . duo uestrum, etc.

Datum Rome, apud Sanctum Petrum, uII Idus Martii



uI. . . . . . ELIENSI  EPISCOPO, ABBATI S. EDMUNDI  , ET . . . . . DECANO CICESTRENSI. Ut archiepiscopo Eboracensi sententie excommunicationis, in ipsum, ob uiolentam in clericos manuum iniectionem, late, absolutionem impendant. 


uenerabilis frater noster, Eboracensis  archiepiscopus, sua nobis fecit insinuatione monstrari, quod cum causam, que inter ipsum ex una parte, et decanum et capitulum Eboracenses ex altera, super damnis et iniuriis sibi ab eisdem illatis, noscitur agitari, uobis commiserimus  fine debito terminandam, quia dicti decanus et capitulum, ut negotii possent impedire processum, eidem archiepiscopo pluries obiecerunt, quod in quemdam sacerdotem, et alios clericos manus mandauerat  iniicii uiolentas, uos in causam ipsam procedere distulistis. Quocirca, discretioni uestre per apostolica  scripta mandamus, quatenus, cum ab eodem archiepiscopo propter hoc fueritis requisiti, uos, ab eo sufficienti secundum formam Ecclesie cautione recepta, uice nostra, eidem absolutionis beneficium impendatis, et, inquisita diligentius ueritate, quod super his inueneritis, per uestras nobis litteras intimetis.

Datum Rome, apud Sanctum Petrum, Iu Kalendas Martii, etc., anno octauo.



uII  . . . . . . ROTHOMAGENSI  ARCHIEPISCOPO, ET . . . . . ABRINCENSI  . . . . . LEXOuIENSI  . . . . . CONSTANTIENSI  , ET . . . . . SAGIENSI  EPISCOPIS. Rescribitur, quod, super prestatione fidelitatis per eos regi Francie facienda, agant quod de iure et consuetudine solitum est. 

In litteris quas ad nostram presentiam destinastis, perspeximus contineri, quod, cum carissimus in Christo filius noster, Philippus rex Francorum illustris, terram Normannie iam sue subiugauerit ditioni, et tam a baronibus, quam omnibus laicis fidelitates acceperit, nunc a uobis fidelitatem, que duci Normannie fieri consueuit ab episcopis regionis ipsius, cum instantia postulare non cessat, asserens quod, iustitia preeunte, per sententiam Curie sue Normanniam acquisiuit, ideoque uos ad fidelitatem ei teneri prestandam. Unde quid uobis sit in hoc articulo faciendum, per nostras edoceri litteras postulastis. Quia uero, nec de iure, nec de  consuetudine nobis constat, utpote qui causam, modum et ordinem, aliasque circumstantias ignoramus, idcirco, super re dubia uobis non possumus certum dare responsum, nisi, quod uos, qui rei ueritatem potestis plenius indagare, illud prudenter agatis, quod secundum Deum de iure, uel consuetudine fuerit faciendum.

Datum Rome, apud Sanctum Petrum, Nonis Martii, anno octauo.



uIII  . . . . . . ABBATI DE BONGAR  ET PRAEPOSITO S. ARBOGASTI ARGENTINENSIS DIeCESEOS, ET CUSTODI S. THOMAE ARGENTINENSIS. Causam super Ecclesia de Westhusen diiudicat. 


[Cum Bertoldus miles curiam  suam, siue fundum  in Westhusen quondam Peregrino  militi pignori obligasset, eodem Bertoldo  sublato de medio, Hartongus  , nepos eius, qui successit eidem, argentinensis dieceseos, uacante ecclesia eiusdem loci, in Westhusen, asserens quod ius patronatus cum uniuersitate transisset in eum, Brunonem  , clericum eiusdem dieceseos, ad preces bone memorie C.  Argentinensis episcopi, eiusdem loci archidiacono ad supradictam Ecclesiam presentauit; qui de consensu et uoluntate  episcopi ipsum instituit in eadem, in possessionem induci eum faciens corporalem. Predictus uero Bertoldus  , dominus fundi, asserens quod sibi retinuerat ius patronatus expresse cum fundum obligauerat creditori, T . . . sacerdotem, memorato episcopo  presentauit; sed episcopus ipsum admittere renuit pro sue arbitrio uoluntatis. Cum autem prefatus episcopus uiam fuisset uniuerse carnis ingressus, dictus T. aduersum memoratum Brunonem  super predicta ecclesia coram substituto  electo questionem deposuit, a cuius examine fuit postmodum ad uenerabilem fratrem nostrum . . . . . Remensem archiepiscopum, sancte Romane Ecclesie cardinalem, tunc episcopum Prenestinum  , legatum sedis apostolice, appellatum, qui dilectis filiis . . . . . abbati Noui Castri  , et . . . . . decano S. Thome Argentinensis  mandauit, ut audirent hinc inde proposita, et receptis testibus, ad eum remitterent causam sufficienter instructam, partibus terminum peremptorium assignantes, quo eius se conspectui presentarent, sententiam, recepture. Ipsi uero, receptis testibus et redactis in scriptis depositionibus eorumdem, eas sub sigillis suis miserunt ad archiepiscopum memoratum, partibus termino peremptorio assignato, ad quem cum sepedictus Bruno cum suis attestationibus accessisset, nec per se, nec per responsalem idoneum, dictus T . . . coram eo comparare curasset  , ipse, attestationibus eiusdem Brunonis, sicut in ipsius litteris perspeximus contineri, diligenter inspectis  , ipsum ab impetitione sepedicti T. . . sententiando reddidit absolutum, eidem T . . . imponens silentium  super ecclesia memorata. Postmodum autem, sepedictus T. ad eiusdem archiepiscopi presentiam cum attestationibus suis infra breue tempus accedens, iustam causam absentie allegauit. Archiepiscopus uero, predicto Argentinensi electo, et dilectis filiis  . . . . . Alte Sylue, et . . . . .  Turceleburnensi abbatibus, per suas dedit litteras in mandatis, ut, si prefatus  iustam absentie causam ostenderet coram eis, predictam sententiam nullius decernerent esse ualoris, et utriusque partis attestationibus diligenter inspectis  , causam ipsam fine debito  terminarent; alioquin, sententiam quam ipse tulerat, facerent firmiter obseruari. uerum, cum dictus electus, aliis negotiis impeditus, interesse non posset, uices suas R . . . . . canonico Argentinensi, commisit, prefatis abbatibus suas committentibus . . . . . maiori preposito  , et . . . . . scholastico Argentinensi, qui, in negotio procedentes, testes super predicto articulo receperunt, et, eorum depositionibus redactis in scriptis, predictus B . . . asserens se grauari ab eis  , uocem ad nos appellationis emisit. Cum igitur utraque pars cum attestationibus signatis sigillis iudicum predictorum ad nostram presentiam accessisset  , licet dictus T. iustam causam absentie minus sufficienter probasset, ne tamen preiudicaret opinio ueritati, uolentes in ueritate procedere, cum Christus  sit ueritas, dilectum filium, R . . . S. Marie in Dominica  diaconum cardinalem  , eis concessimus auditorem. Qui, cum ea, que coram ipso proposita fuerant, nobis plene ac fideliter retulisset, nos, utriusque partis attestationibus ac sententia prefati archiepiscopi diligenter inspectis, quia eumdem archiepiscopum ex tenore ipsius sententie inuenimus circumuentum, tum quia continebatur in illa, quod per attestationes ipsius B.  fuerat sufficienter probatum, quod prefatus Hartongus in possessione iurispatronatus exstiterat, cum eumdem Brunonem ad predictam ecclesiam presentauit, cum tamen per attestationes illas nichil aliud super hoc fuerit ostensum, nisi quod pro quodam iure, quod de illa ecclesia consueuit exhiberi patronis, predicti Peregrinus  et Hartongus  annuatim decem solidos acceperunt, quos tamen Plebanus eiusdem loci semper contradicebat prebere; tum quia in eadem sententia dicitur, quod dictus T . . . penitus in probatione defecit, cum per attestationes suas appareat manifeste ipsum suam intentionem sufficienter probasse; tum etiam quia causam non recepit sufficienter instructam, cum unius tantum partis attestationes receperit, que parum faciebant ad causam; his et aliis intellectis  , sententiam ipsam duximus irritandam, memorato T . . . adiudicantes ecclesiam supradictam, cum per attestationes  nobis constiterit euidenter, ipsum a uero patrono fuisse ad sepefatam ecclesiam presentatum,] aduersario super ea perpetuum silentium imponentes. Quocirca, discretioni uestre per apostolica scripta precipiendo mandamus, quatenus, auctoritate nostra suffulti, sententiam nostram faciatis inuiolabiliter obseruari; prefatum T. in corporalem possessionem eiusdem ecclesie inducentes, et tuentes inductum. Contradictores . . . . nullis litteris, etc. Quod si non omnes . . . duo uestrum, etc.

Datum Rome, apud Sanctum Petrum, Idibus Martii.



IX  . REGI ARAGONUM. Ut desistat a quibusdam molestationibus Ecclesie Helenensis. Adduntur multa, quibus dignoscitur eum astrictum esse ad seruandam fidelitatem Romane Ecclesie. 


Absit a te, fili carissime, ut illa possit in te historia retorqueri, que Achab regem denuntiat, uineam Nabot Isrelite uicinam regali domui sibi postulasse a possessore concedi, ut faceret olerum hortum in ea; quam cum obtinere non posset, ipsam tamen possessore possedit occiso. Accepimus enim quod Helenensem Ecclesiam, pretextu occasionis illius, quod ad celebrandam electionem episcopi  sine te canonici processerunt, grauiter molestasti, castra, et possessiones eius per uiolentiam  occupando, et depredando terram illius, donec inde redemptionem acciperes, iuxta tue arbitrium uoluntatis. Et, licet super hoc tibi alia uice scripserimus, et rogauerimus diligenter, ac etiam in remissionem iniunxerimus peccatorum ut episcopo et capitulo eiusdem ecclesie sine cuiuslibet difficultatis obstaculo, oblata restitueres uniuersa, nec aliquid in ipsa ecclesia deinceps in tue salutis dispendium usurpares, imo tam ipsam quam alias in tuo regno positas defensares propensius et foueres; tu, a mandatis nostris tanquam ad parietem faciem regalem auertens, nos exaudire super his  aliquatenus noluisti, sollicitus, ut Ecclesiam illam, tanquam uineam tue habitationi uicinam tibi appropries, et redigas illam in hortum, qui olera tibi, continuas uidelicet seruitutes, quas eidem imponis incessanter, exsoluat, ac in eam insurrexisti feruentior, postquam pro ea mandatum apostolicum intercessit, non attendens, quod eidem ecclesie pluribus de causis fidelitate tenearis astrictus, et cui deberes esse deuotus, te in omnibus indeuotum ostendas. Nunc etiam tot et tantas exactiones exerces in ea, ipsamque affligis in tantum, quod, quasi, lapidato rectore, tibi uideris uineam uindicasse. Ne igitur taliter tibi appetas aliena, uel potius ea quibus debes tuum patrocinium specialiter exhibere, serenitatem regiam monemus attente et hortamur,  ac per apostolica tibi scripta mandamus, in remissionem peccaminum iniungentes, quatenus ab ipsius ecclesie super his et aliis indebita molestatione desistas, et electiones episcoporum illius, qui pro tempore fuerint, nequaquam impedias, nec ab aliis, quantum in te fuerit, impediri permittas; restituas etiam uniuersa que illi abstulisse dignosceris, uel auferri fecisse, ut inde uerum uinee possessorem, uidelicet Iesum Christum, qui ad eius culturam diuersis horis diuersos operarios introduxit, odio non uidearis habere. uideas itaque, carissime in Christo fili, quod super hoc tue saluti expediat et honori; quia, si uineam Nabot taliter occupaueris, in te propheticum illud merito poterit  retorqueri: Occidisti insuper et possedisti; si uineam libertatis in hortum redegeris seruitutis. [Nos autem, qui tuam nolumus impediri salutem, sed ipsam propensius desideramus in Christo, dilectis filiis, abbati Cisterciensi  , P . . . de Castro Nouo, et R . . . monachis Fontis Frigidi, apostolice sedis legatis, iniungimus, ut te ad hec uice nostra diligenter moneant et inducant, et, si necesse fuerit, districtione qua uiderint expedire, cessante, appellatione compellant.

Datum Rome, apud Sanctum Petrum, Iu Idus Martii, pontificatus anno octauo.

Illis scriptum est super hoc.



X  . G.  REMENSI ARCHIEPISCOPO, SANCTAE ROMANAE ECCLESIAE CARDINALI. Imperat ut in prouinciali concilio archidiaconos, et decanos, ad sacros suscipiendos ordines adigat. 


Cum honori sit onus annexum, exsequi debet officium, qui beneficium est sortitus. Eapropter, uenerabilis in Christo frater, auctoritate tibi presentium indulgemus, ut, postquam in prouinciali concilio solemniter iniuxeris cepiscopis tuis, ut ipsi tam archidiaconos quam decanos ad suscipiendos ordines in quibus tenentur domino deseruire compellant, iuxta Lateranensis concilii sanctiones, si  forsan infra sex menses ipsi neglexerint hec implere, tu extunc, sublato appellationis obstaculo, id exsequi non omittas. Si uero noluerint ordinari, beneficia eorumdem sit tibi licitum aliis conferre personis, prout est in eodem consilio institutum. Nulli ergo . . . nostre concessionis, etc.

Datum Rome, apud Sanctum Petrum, III Nonas Martii, pontificatus anno octauo.



XI  . EIDEM. Ne aliquem abbatem regularem fideiubere sinat. 

Accepimus, quod, tam in diecesi quam in proprouincia Remensi, ad tantam exinanitionem monasteria deuenerunt, personis ac prelatis eorum  pecuniam recipientibus mutuo sub usuris, et expendentibus eam ubi non licet, quod, obligatis eorum possessionibus, et distractis seruitoribus suis, non possint sufficere sicut solent. Ideoque, fraternitati tue per apostolica scripta precipiendo mandamus, quatenus, ne aliquis abbatum, priorum aut monachorum, uel etiam canonicorum regularium tue prouincie, pro aliquo fideiubeat, uel pecuniam mutuo a quoquam accipiat, ultra pretium capitulorum suorum prouidentia constitutum, nisi propter manifestam domorum utilitatem, auctoritate nostra cures districtius inhibere, et, si quid factum fuerit, ad solutionem denunties non teneri conuentus. Ut autem prohibitio nostra maiorem obtineat firmitatem, presentium tibi auctoritate concedimus, ut  eos qui presumpserint contraire, nullius contradictione uel appellatione obstante, per censuram ecclesiasticam a sua presumptione compescas. Nulli ergo, etc. Hanc paginam nostre concessionis, etc.

Datum Rome, apud Sanctum Petrum, Non. Martii, anno octauo.



XII  . C . . . . . REMENSI ARCHIEPISCOPO, SANCTAE ROMANAE ECCLESIAE CARDINALI. Facultas corrigendi corrigenda in monasteriis prouincie Remensis. 

Talis debet esse sollicitudo rectoris, ut prouidentiam internorum in exteriorum occupatione non  minuat, et exteriorum curam internorum sollicitudine non relinquat, sicque solerter inuigilet, ut, foris aliis necessariam utilitatem impendens, interius utilem sibi necessitatem obseruet. Eapropter, uenerabilis in Christo frater, ut plenius super his ualeas adimplere quod debes, auctoritate tibi presentium indulgemus, ut in ecclesiis ac monasteriis Remensis prouincia, quorum quedam et intus et foris graue dispendium patiuntur tam in capitibus quam in membris, auctoritate apostolica corrigas, que secundum Deum fuerint corrigenda, et consuetudines iuris et utilitatis ecclesiarum tibi eadem auctoritate sit licitum in  melius, de prudentium uirorum consilio, commutare, si forsan hi ad quos immediate pertinet eorum correctio, super his fuerint negligentes, non obstante alicuius appellationis obiectu contra regularis obseruantiam discipline, sic in huiusmodi Ecclesie utilitati deseruiens, quod discipline proficias regulari. Si quis autem, etc. Nulli ergo, etc. Nostre concessionis, etc.

Datum Rome, apud Sanctum Petrum, uIII Idus Martii.



XIII. G . . . . . REMENSI ARCHIEPISCOPO, SANCTAE ROMANAE ECCLESIAE CARDINALI. Ut concilii Lateranensis statuta, quoad uacantes ecclesias et prebendas, sequatur. 

 Lateranensis concilii decreuit auctoritas, ut, cum ecclesias et prebendas, seu quelibet officia, in aliqua ecclesia uacare contigerit, non diu maneant in suspenso, sed infra sex menses personis, que digne administrare ualeant, conferantur; si autem episcopus, ubi ad eum spectauerint, conferre distulerit, per capitulum ordinentur; quod si ad capitulum electio pertinuerit, et infra prescriptum terminum hoc neglexerit adimplere, episcopus hec cum uirorum religiosorum consilio exsequatur; quod si omnes forte neglexerint, metropolitanus, secundum Deum, de ipsis, absque illorum contradictione, disponat. Quia igitur plus solent prodesse, que specialiter indulgentur, quam que generaliter conceduntur, fraternitati tue auctoritate presentium  duximus indulgendum, ut instituta iam dilecti concilii, tam in diecesi quam in prouincia Remensi, sine contradictione et appellatione qualibet, exsequaris. Nulli ergo . . . hanc paginam nostre concessionis, etc.

Datum Rome, apud Sanctum Petrum, uIII Idus Martii, anno octauo.



XIu. G . . . REMENSI ARCHIEPISCOPO, SANCTAE ROMANAE ECCLESIAE CARDINALI. Ut alienationes a predecessoribus eius illicite factas reuocare possit. 

Annuere solet sedes apostolica, etc., usque impertiri. Eapropter, etc., usque annuentes, auctoritate  tibi presentium indulgemus, ut ea, que de pertinentibus ad archiepiscopalem mensam, et alias ad archiepiscopi iuridictionem spectantibus, tam in feudis quam aliis, a bone memorie W. predecessore tuo, minus licite alienata repereris, nullius contradictione uel appellatione obstante, legitime ualeas reuocare. Nulli ergo . . . hanc paginam nostre concessionis, etc.

Datum Rome, apud Sanctum Petrum uII Idus Martii, anno octauo.



Xu G . . . REMENSI ARCHIEPISCOPO, SANCTAE ROMANAE ECCLESIAE CARDINALI. Ut concessiones a predecessoribus illicite factas reuocare possit. 


Sollicitudini pastoris incumbit, ut taliter prouideat iuri suo, quod ipsum per alios non detineatur iniuste, ne ibi sit negligens ubi sedulus esse debet, cum incrementum sedulitas, et negligentia detrimentum importet. Eapropter uenerabilis in Christo frater, auctoritate tibi presentium indulgemus, ut altaria, decimas, redditus, iurisdictiones, et alia, que bone memorie W. predecessor tuus, sue et successorum suorum donationi ac potestati subtraxit,  ea ecclesiis et monasterii in perpetuum, et quibusdam personis, tam ecclesiasticis quam secularibus, illicite concedendo, tibi liceat, nullius contradictionis uel appellationis obstaculo, ad potestatem et manum tuam canonice reuocare.

Datum Rome, apud Sanctum Petrum, XII Kalendas Aprilis, anno octauo.



XuI  . . . .PISANO ARCHIEPISCOPO  . Super iuramento quodam de usuris non repetendis. 

[Ad nostram noueris audientiam peruenisse, quod, cum I. Pellar  , et G. filius eius, Petro  Soctan usuras non modicas persoluissent, prestito iuramento firmarunt, quod nec per se nec per alium predictas usuras repeterent, uel apud ecclesiasticum iudicem, seu etiam secularem, super eis deponerent questionem. Cumque creditor ipse, in mortis articulo constitutus, condiderit testamentum, suis precepit heredibus, ut omnibus qui rationabiliter possent probare  , se dedisse usuras eidem, ipsas eisdem restituere procurarent. Unde, cum predicti I. et G. usuras repetere non attentent propter huiusmodi iuramentum, heredes predicti P. eis negligunt satisfacere de usuris. Ideoque fraternitati tue per apostolica scripta  mandamus, quatenus sub pena excommunicationis publice in Ecclesia proponi facias uel proponas, ut qui super hoc nouerint ueritatem,  procedant ad testimonium proferendum, et, si per dicta testium, uel alia documenta, tibi legitime constiterit de premissis, heredes eiusdem P.  ut usuras, quas a predictis I. et G.  pater eorum, accepit, restituant uniuersas, monitione premissa, per censuram ecclesiasticam, appellatione remota, compellas.

Datum Rome, apud Sanctum Petrum, Idibus Martii.



XuII. EPISCOPO  , ET DILECTIS FILIIS . . . CANTORI, ET . . . ARCHIDIACONO DOLENSIBUS. Ut W. presbytero, cui, preter uulnera inflicta, genitalia amputata fuerant, sacerdotale officium exsequendi licentiam tribuant, et aduersus tale facinus perpetrantes sententiam excommunicationis ferant. 


Accedens ad apostolicam sedem dilectus filius, W . . . presbyter, graui nobis conquestione monstrauit, quod, cum olim in diebus Dominice Passionis per uillam Auortii transitum faciens, ad domum Pelochini militis, pro sedanda siti quam ex labore uie incurrerat, diuertisset, homines ipsius militis,  qui longe ante pro decimis et quodam debito rixatus fuerat contra eum, W . . . miles, filii eius, et quidam alii Andegauensis dieceseos, ut predicto Pelochino placerent, presbyterum ipsum temere capientes, grauiter uulnerarunt, et ligatum per totum diem nimium inhoneste tractantes, tandem, amputatis ei uirilibus, dimiserunt rebus omnibus spoliatum. Nos igitur, cum afflicto misericordiam facientes, discretioni uestre per apostolica scripta mandamus, quatenus, si rem noueritis ita esse, ac aliud canonicum non obsistat, ei auctoritate nostra sacerdotale officium exsequendi licentiam tribuatis. Dictos uero sacrilegos tandiu, appellatione remota, etc., usque absoluendi, eos nichilominus ad restitutionem debitam ablatorum, per censuram ecclesiasticam, appellatione  postposita, compellatis. Testes . . . nullis litteris, etc. Quod si non omnes . . . tu, frater episcope, cum eorum altero, etc.

Datum Rome, apud Sanctum Petrum, Xu Kalendas Aprilis, anno octauo.



XuIII. . . . EPISCOPO URBEuETANO  . Quod in causa matrimonii inter Iacobum, militem de Castro Plebis, et M. mulierem, non obstante decretali quadam Alexandri PP. cuius sensum hic declarat, procedere possit. 

Per tuas nobis litteras intimasti, quod, cum causam, que inter Iacob militem, de Castro Plebis, et M. mulierem, super matrimonio uertebatur, ad nos  per appellationem delatam, tibi commiserimus terminandam, miles ipse, qui matrimonium accusabat, quod eamdem contingeret mulierem in quarto et quinto consanguinitatis gradu probauit. Mulier uero, per testes sufficienter ostendit, quod matrimonialiter per decem et octo annos, uel ultra, cohabitarat militi memorato, et ad minus tres filios susceperat ex eodem. Unde, secundum decretalem bone memorie  Alexandri pape, predecessoris nostri, se dicebat ab eo non debere occasione huiusmodi separari. Licet autem utraque partium instanter sententiam postularet, noluisti tamen annuere postulatis, sed nos duxisti super hoc humiliter consulendos, cum decretalis illa contradicere antiquis canonibus uideretur. Nos igitur, eam coram nobis perlegi facientes, ex eius tenore coniecimus, quod in eo casu intelligitur decretalis, in quo nondum lis est coram iudice contestata, cum dicatur ibidem: Quod si aliquis duxit in Ecclesie facie mulierem, et longo tempore cohabitauit eidem, non debet ad accusationem admitti, nisi alie idonee persone suspicione carentes appareant, que uelint et ualeant legitime matrimonium accusare, sed nec eedem  debent admitti, si uir et mulier per uiginti, uel decem et octo annos, insimul sine questione manserunt. Ecce hic dicitur, quod ad accusationem non sunt persone huiusmodi simpliciter admittende. Unde sicut premisimus, tunc habet locum huiusmodi Decretalis, cum nondum contra matrimonium accusatio est admissa. Tunc enim Ecclesia propter temporis diuturnitatem quodammodo dispensando dissimulat, et dissimulando dispensat. uerum, ubi pars, cui competit, uti neglexerit illius beneficio Decretalis, sed post legitimam litis contestationem partes produxerint testes suos, et depositionibus publicatis fuerit renuntiatum utrinque, nec iam restat nisi sententia proferenda, non uidemus quod  iudex causam propositam in sua presentia, et discussam secundum ueteres canones, non debeat terminare, maxime, cum utraque pars, uel altera, institerit ut sententia proferatur.

Datum Rome, XII Kalendas Aprilis.



XIX  . THOMAE, PATRIARCHAE CONSTANTINOPOLITANO. Agit de consecratione patriarche Constantinopolitani. 

 »Prerogatiua dilectionis et gratie, quam apostolica sedes exhibuit Ecclesie Bizantine, cum eam in patriarchalem sedem erexit, ecclesiastice plenitudine potestatis, quam non homo, sed Deus, imo uerius Deus homo, in beato Petro Ecclesie  Romane concessit, euidenter attestatur, et quod Romanus pontifex eius uicarius sit ostendit, qui et primos nouissimos et nouissimos facit primos. Sane, cum eadem Ecclesia, que tunc Bizanzena, nunc Constantinopolitana uocatur, nec nomen, nec locum inter sedes apostolicas patriarchales haberet, apostolica sedes fecit ei nomen grande iuxta nomen magnorum qui sunt in terra, et ipsam,  quasi de puluere suscitatam, usque adeo sublimauit, ut eam, tam Ecclesie Alexandrine quam Antiochene et Hierosolymitane dignitatis priuilegio anteferret, atque post se pre ceteris exaltaret, ita, quod, cum multe filie diuitias congregauerint, hec sola per matris gratiam specialem supergressa fuerit uniuersas. Licet autem eadem Ecclesia interdum ab obedientia sedis apostolice declinauit, quia tamen ad eam per Dei gratiam humiliter est reuersa, tuis precibus annuentes, eamdem Ecclesiam, cui, Deo auctore Domino, preesse dignosceris, sub beati Petri et nostra protectione suscipimus, et presentis scripti pagina communimus  .« Preterea, quascunque possessiones, quecunque bona eadem Ecclesia  in presentiarum iuste et canonice possidet, aut in futurum, concessione pontificum, et ecclesiasticarum seu etiam secularium personarum, cuiuscunque conditionis aut status, poterit adipisci, firma tibi et tuis successoribus illibata permaneant. Libertates quoque et immunitates eiusdem Ecclesie ac consuetudines rationabiles et antiquas, que apostolice sedis non obuiant institutis, ratas habemus, et eas perpetuis temporibus illibatas permanere sancimus. Palleum quoque, insigne uidelicet plenitudinis pontificalis officii, fraternitati tue, de apostolice sedis libertate, largimur, quo, intra ecclesias tue iuriqdictioni subiectas, in solemniis missarum utaris, diebus inferius denotatis, uidelicet in Natiuitate  Domini, festiuitate protomartyris Stephani, Circumcisione Domini, Epiphania, Ypopanti, Dominica in Ramis palmarum, Cena Domini, Sabbato sancto, Pascha, feria secunda post Pascha, Ascensione, Pentecoste, tribus festiuitatibus beate Marie, Natali Ioannis Baptiste, solemnitatibus omnium apostolorum, commemoratione sanctorum omnium, dedicationibus ecclesiarum, episcoporum, consecrationibus, ordinationibus clericorum, principalibus festiuitatibus ecclesiarum tuarum, et in anniuersario consecrationis tue die, et tam imperatoris quam aliorum magnatum et principum sepulturis. Ad indicium etiam gratie plenioris, auctoritate tibi presentium indulgemus, ut archiepiscopis, suffraganeis tuis, usum pallii presentis indulgentie auctoritate concedas, ab  eis pro te quod canonicum fuerit, pro nobis autem et Ecclesia Romana sponsionem obedientie, recepturus. Porro crucem, uidelicet uexillum Dominicum, per quemcunque locum te transire contigerit, excepta urbe Romana, et loco in quo fuerit Romanus antistes, ante te deferendi, fraternitati tue licentiam impertimur, et in processionibus tuis tibi concedimus usum nacci  , presenti scripto nichilominus statuentes, ut uniuersi clerici, cuiuscunque  nationis et gentis, in ciuitate et diecesi Constantinopolitana ecclesias uel ecclesiastica beneficia obtinentes, tibi et Ecclesie Constantinpolitane reuerentiam debitam et honorem deuotum exhibeant, salua in omnibus auctoritate sedis apostolice reuerentia et honore. Nulli ergo, nostre concessionis et protectionis, etc. Si quis, etc.

Datum Rome, apud Sanctum Petrum, III Kalendas Aprilis, anno octauo.



XX  . EIDEM THOMAE, PATRIARCHAE CONSTANTINOPOLITANO. Concedit facultatem absoluendi a censuris ob percussionem clerici, et inungendi imperatorem Constantinopolitanum. 


[Sicut Dominus in Romanam Ecclesiam per beati Petri merita sua dona diffundit, sic eius priuilegium ampliauit, ut, quantumlibet in alios liberalis, nec detrimentum tamen honoris timeat, nec dispendium potestatis, utpote que nichil sibi subtrahit, cum aliquibus etiam maxima elargitur, nec aufert quod confert, nec quod donat, amittit. Ipsa etenim in eos, quos in partem sue sollicitudinis euocat, sic dispensat onera et honores, ut non minus eam omnium ecclesiarum cura sollicitet, et plenitudo eclesiastice potestatis adornet, quam non patitur Petri priuilegium minorari. Cum igitur ad apostolicam sedem personaliter laboraris  , et per impositionem  manuum nostrarum diaconatus et presbyteratus susceperis ordines, et  in episcopum tandem fueris consecratus, specialem tibi gratiam facere uolumus, et te personaliter intendimus honorare. Eapropter, uenerabilis in Christo frater, tuis iustis petitionibus annuentes, auctoritate tibi presentium indulgemus, ut subditos tuos qui in clericos et alios uiros religiosos manus iniecerint uiolentas, auctoritate ac uice nostra secundum Ecclesie formam absoluas, nisi forsitan ita fuerit enormis excessus, ut merito credas eos ad sedem apostolicam destinandos: falsariorum quoque absolutionem tue fraternitati committimus, si forsan in sigillo tuo uel subditorum tuorum uitium commiserint falsitatis. Ut autem tanquam sponsus de thalamo  matris procedas ad sponsam, circumdatus uarietatibus et indulgentiarum nostrarum decoratus amictu, tibi personaliter indulgemus, ut, si qui reges in Constantinopolitano imperio fuerint inungendi, dum tamen a te inunctio postuletur, et assensus imperialis accedat, inungas. Nulli ergo . . ., nostre concessionis, etc.

Datum Rome, apud S. Petrum, III Kal. Aprilis, anno octauo.



XXI  . THOMAE, PATRIARCHAE CONSTANTINOPOLITANO. Dat facultatem prouehendi ad ordines, et idoneos in ministerio preficiendi. 


[Quia dantur gratie ex gratia, quod apud nos fueris gratiosus, effusa super te monstrabit copia gratiarum. Tuis igitur precibus annuentes, fraternitati tue specialiter indulgemus, et ut in diebus Dominicis, et precipuis solemnitatibus, cum necesse fuerit, personas idoneas in subdiaconos ualeas promouere, et, cum in ecclesia Constantinopolitana uel nulli aut pauci sint canonice instituti, ad eam, sublato appellationis obstaculo, idoneos uiros assumas, nec carni et sanguini aliter quam deceat acquiescas,  sed merita ponderes, et litteraturam attendas, quoniam, in omni gente, qui facit iustitiam, acceptus est Deo.] Nulli ergo . . . indulgentie nostre, etc.

Datum Rome, apud Sanctum Petrum, III Kalendas Aprilis, anno octauo.



XXII  . THOMAE, PATRIARCHAE CONSTANTINOPOLITANO. Ut de consilio prudentium uirorum statuere ualeat, prout uiderit expedire, de bonis Ecclesie sue, quin recursum super his habeat ad sedem apostolicum. 

Licet in forma iuramenti, quod nobis in susceptione pallii, secundum generalem consuetudinem, prestitisti, hoc specialiter sit expressum, ut possessiones ad mensam tui episcopatus spectantes nec  uendas, nec dones, nec pignori obliges, nec de nouo infeodes, nec aliquo modo, inconsulto Romano pontifice, alienes; quia tamen nouitatem tuam, et ecclesie Constantinopolitane necessitatem ac totius terre turbationem allegans, super his nos duxisti humiliter consulendos, ne pro singulis negotiis ad nos recurrere compellaris, ut, in talibus, cum necesse fuerit, de prudentium uirorum consilio statuas, quod eidem ecclesie ac tibi uideris expedire, auctoritate tibi presentium  licentiam impertimur. Nulli ergo . . . nostre concessionis, etc.

Datum Rome, apud Sanctum Petrum, III Kalendas Aprilis, anno octauo.



XXIII  . THOMAE, PATRIARCHAE CONSTANTINOPOLITANO. Statuit quid sit agendum in electione patriarcharum Ecclesie Constantinopolitane. 


[Auctoritate presentium inhibemus, ne, obeunte te, nunc Constantinopolitane ecclesie patriarcha, uel tuorum quolibet successorum, ullus ibi qualibet subreptionis astutia seu uiolentia proponatur, nisi qui fuerit electus secundum canonicas sanctiones.  Cum autem secundum morem ecclesiasticum fuerit consecratus, ad apostolicam sedem nuntios suos mittat, pallium de corpore beati Petri sumptum, insigne uidelicet plenitudinis pontificalis officii, petiturus. In cuius susceptione, iuramentum nobis et successoribus nostris, secundum apostolice sedis consuetudinem, quod tu ipse nobis, suscepto pallio, prestitisti, sine contradictione qualibet exhibebit. Ad hec, tue fraternitati concedimus, ut libere a subditis tuis, cum necesse fuerit, ad tuam audientiam appelletur, nisi cum negotium fuerit ab apostolica sede commissum; ita, quod tu appellationibus ad Romanam Ecclesiam interpositis humiliter deferas et deuote.] Nulli ergo . . . nostre inhibitionis et concessionis, etc.

 Datum Rome, apud Sanctum Petrum, III Kalendas Aprilis, anno octauo.



XXIu. THOMAE, PATRIARCHAE CONSTANTINOPOLITANO. Permittit sacerdotiorum retentionem, et ut possit uti opera clericorum qui secum ad partes illas accessere. 

Licet Constantinopolitanum imperium per Dei gratiam a Grecis translatam fuerit ad Latinos, quia tamen nondum est adeo solidatum, quin ex parte aliqua fluctuet status eius, necessitati tue, quantum honeste possumus, uolumus prouidere. Ideoque, fraternitati tue presentium auctoritate concedimus, ut beneficia que hactenus habuisti, integre sicut  hucusque possideas, et plene percipias fructus qui prouenerint ex eisdem, donec de statu tam imperii quam Ecclesie Constantinopolitane redditi fuerimus certiores, et super hoc aliud duxerimus statuendum; cumque peritorum egeas collegio, et consilio clericorum, qui tibi cooperatores prouidi et prudentes coadiutores existant, presenti pagina indulgemus, ut clerici, qui tecum ad partes Constantinopolitanas accesserint, sua beneficia non amittant, sed prouentus ipsorum eis integre persoluantur, donec status terre illius nobis plenius innotescat; dum tamen ex hoc propter numerositatem clericorum tecum transire uolentium aliqua Ecclesia enormiter non grauetur. Nulli ergo . . . nostre concessionis, etc.

 Datum Rome, apud Sanctum Petrum, III Kalendas Aprilis, anno octauo.



XXu  . THOMAE, PATRIARCHAE CONSTANTINOPOLITANO. Ne, ex eo quod ipse pontifex patriarcham elegit, Ecclesie Constantinopolitane iuribus derogetur. 

[Licet nulli penitus iniuriam faciamus, cum utimur  iure nostro, nec depereat quidquam aliquibus, cum collatam nobis ecclesiastice potestatis plenitudinem exercemus, Constantinopolitane tamen Ecclesie prouidere uolumus ad cautelam, et dolosa labia et linguam malignam habentibus, materiam subtrahere murmurandi. Quamuis igitur, eiusdem Ecclesie utilitate ac necessitate cogente, utpote que, postquam Constantinopolitanum imperium deuolutum fuerat ad Latinos, non fuerat ordinata, unde non ad alium, sed ad nos tantum eius ordinatio pertinebat, te in Constantinopolitanum elegerimus, et eligendo confirmauerimus patriarcham, et munus tandem consecrationis tibi duxerimus impendendum, quia tamen eidem Ecclesie auferre nolumus electionis canonice libertatem, in qua ipsam potius manutenere  proponimus et fouere, nolumus ut ex facto nostro aliquid et preiudicium generetur, quominus, cum eam uacare contigerit, canonice ordinetur.

Datum Rome, apud Sanctum Petrum, III Kalendas Aprilis, anno octauo.



XXuI. GRADENSI PATRIARCHAE  , ET SUFFRAGANEIS EIUS. Certiorem eum reddit, a se decretum fuisse ne clerici, qui sunt apud patriarcham Constantinopolitanum, sacerdotia amittant. 

Cum Ecclesia Constantinopolitana in nouam nunc quodammodo infantiam renascatur, et, tanquam paruula, nec habens ubera officiosa, matris sollicitudine  noscatur plurimum indigere, ipsam uberibus consolationis nostre lactare disponimus, et ex diuitiis nostris eius inopiam releuare. Cum igitur indigeat clericis prudentibus et peritis, qui laicorum uitam uerbo edificent et exemplo, ad petitionem uenerabilis fratris nostri, patriarche Constantinopolitani, concessimus, ut clerici, qui cum eo ad partes Constantinopolitanas accesserint, sua beneficia non amittant, sed prouentus eorum ipsis integre persoluantur, donec status terre illius nobis plenius innotescat, dum tamen ex hoc propter numerositatem clericorum uolentium transire cum eo, aliqua Ecclesia enormiter non grauetur. Monemus igitur fraternitatem uestram et exhortamur attentius, et per apostolica uobis scripta mandamus, quatenus  clericos illos, qui uoluerint sequi eum, nec uos contra tenorem indulgentie nostre aliquatenus molestetis, nec permittatis aut faciatis ab aliis molestari, quin potius, si qui eos molestare presumpserint, presumptionem eorum, monitione premissa, per districtionem ecclesiasticam, appellatione postposita, compescatis.

 Datum Rome, apud Sanctum Petrum, III Kalendas Aprilis, anno octauo.



XXuII. PRIORI  ET CAPITULO SANCTI SILuANI DE LEPROSO. Recipit sub protectione beati Petri, et enumerantur ad eum spectantia. 

Apostolice sedis auctoritas nos inducit et compellit etiam officii debitum pastoralis, ad statum uniuersarum ecclesiarum aciem nostre considerationis extendere, ne in bonis suis sustineant detrimentum, que illis debent illibata seruari. Eapropter, dilecti in Domino filii, uestris supplicationibus inclinati, beati Siluani, gloriosi confessoris, Ecclesiam, in qua diuino estis mancipati obsequio, ad  exemplar felicis memorie Calisti pape, predecessoris nostri, sub beati Petri et nostra protectione suscipimus, et presentis scripti patrocinio communimus, statuentes, ut quascunque possessiones, quecunque bona, et quecunque predia ex bone memorie Leodegarii  , Bituricensis archiepiscopi, concessione, uel aliorum fidelium legitimis donationibus, ecclesia uestra possidet, aut in futurum concessione pontificum, liberalitate principum, oblatione fidelium, etc., usque adipisci, quieta ei et illibata seruentur, in quibus hec propriis uocabulis duximus exprimenda; ecclesias Sancti Petri, et Sancte Marie de Molendinis; ecclesias Sancti Laurentii, et Sancti Martini de uico, super Naum; ecclesiam Sancti Aniani de Langiaco; ecclesiam  Sancte Columbe, et ecclesiam Sancti Falerii, cum pertinentiis earum; ecclesiasticam etiam dignitatem, quam Ecclesia uestra in Paludensi Beate Mencildis ecclesia dignoscitur obtinere, nec non illud, quod Rad . . . . dominus Dolensis, tam in hominibus suis, in firmis heredibus, ac rebus eorum, quam in possessionibus, et aliis, ecclesie uestre intuitu contulit pietatis. Sepulturam quoque, etc., usque obsistat, salua tamen iustitia, etc., usque assumuntur. Decernimus ergo, ut nulli . . . hanc paginam nostre protectionis, confirmationis et constitutionis, infringere, etc. Si quis autem, etc.

Datum Rome, apud Sanctum Petrum, uII Kalendas Martii, anno octauo.



XXuIII. . . . . . . SANCTI IULIANI  , ET DE TURPINIACO  ABBATIBUS, ET MAGISTRO BALD . . . . CANONICO BEATI MARTINI TURONENSIS. Causam magistri Petri de uico, super prebenda ipsi in Ecclesia Bituricensi concessa, definiendam ipsis committit. 


Retulit nobis dilectus filius, magister P . . . subdiaconus  et capellanus noster, quem dilecto filio, magistro P. de uico, dedimus auditorem, quod, cum uenerabilis frater noster . . . . archiepiscopus  , et dilecti filii, capitulum Bituricense, quibus, sicut idem magister proposuit coram eo, per nostras dedimus litteras in mandatis, ut, ipsum in fratrem et canonicum admittentes fraterna caritate tractarent, uerba in elusionem mandati apostolici tribuentes eidem, se illum polliciti fuerint recepturos, quia tandem nolebant quod promiserant adimplere, accedens ad presentiam nostram, ad eosdem preceptorias litteras reportauit, dilectis filiis . . . de Domo Dei . . . de Nigro-Lacu  , et . . . de Fonte-Mauriniacensi  abbatibus, obtentis monitoribus ad eosdem, et, quoniam quidam ex capitulo, sicut  dictorum monitorum transmisse nobis littere continebant, super receptione ipsius magistri malitiose resistere nitebantur  , ad dilectos filios . . . abbatem Dolensem  , et Eug. subdiaconum nostrum, priorem de Leproso, litteras direximus continentes quod si maior pars capituli conuenisset in eum, uacantem prebendam conferrent eidem, ipsum in canonicum admittentes et fratrem. Pro cuius denique receptione, sicut idem exsecutores per suas nobis litteras intimarunt, ea uidelicet ratione, quod idem magister a pueritie sue tempore deuotum impenderat in ipsa ecclesia famulatum, et sacros ordines usque ad diaconatum susceperat in eadem. Cumque archiepiscopus et capitulum memorati, post inhibitionem ex parte nostra ab eisdem exsecutoribus  factam, prebendam, que tunc in Ecclesia Bituricensi uacabat, magistro P. Petit, pro sue uoluntatis arbitrio, contulissent, et idem exsecutores concessionem infirmassent eamdem, dictus magister P. Petit, et R. . procurator prefati magistri P. de uico, ad nostram presentiam accedentes, causam ipsam uenerabili fratri nostro, Niuernensi episcopo  , et dilectis filiis . . . abbati de Pratea  , et . . . priori de Fonte-Mauriniacensi, de communi uoluntate obtinuere committi, qui, eodem abbate nequaquam presente, sed suam absentiam per litteras excusante, testibus hinc inde receptis, et dictis publicatis eorum, cum iam ad sententiam prepararent . . . . . cancellarius Bituricensis, nomine capituli memorati, ad appellationis subterfugium conuolauit, ad quam  prosequendam, cum idem magister, non sine magnis laboribus et expensis, procuratore nemine comparente pro parte capituli, accessisset, humiliter postulabat a nobis, ut, cum Ecclesie Bituricensis seruitiis, sicut maior pars capituli affirmabat, a pueritie sue tempore institisset, sacros ordines usque  ad diaconatum suscipiens in eadem, et nos, absolute ac sine conditione aliqua, prebendam sibi mandauerimus assignari, ac in presentia predictorum iudicum ostensum fuerit et probatum, quod pars maior capituli conuenerat in eumdem, quod confirmare ac ostendere nitebatur per quedam scripta, que in ipsius presentia exhibuit auditoris, prebendam super qua litigatum fuerat, sibi, de solita sedis apostolice clementia, concedere dignaremur. Cuius denique petitioni, quia de communi assensu partium causa fuerat iudicibus delegata, et ab eis usque ad testium publicationem super ipsa processum, lite pendente, ac absente parte altera, non duximus annuendum. uerum, ne idem magister in ueniendo ad presentiam nostram laborasse uideretur incassum,  per apostolica uobis scripta mandamus atque precipimus, quatenus, secundum tenorem litterarum ad dictum Niuernensem episcopum, et dilectos filios, abbatem Dolensem, et eorum coniudices obtentarum, attestationes ac rationes receptas ab eis, in causa procedere procuretis. Nos autem illos canonicos in receptione ipsius intelligimus consensisse, qui per suas nos litteras rogauerunt, ut ipsum recipi faceremus. Ceterum, quia dictum capitulum appellationem ad nos interpositam prosequi noluit, et idem magister eam prosequi procurauit, ipsum capitulum, iuxta Lateranensis instituta concilii, eidem magistro in expensis legitimis, sublato appellationis obstaculo, condemnetis, reducentes in irritum, si quid . . . in eiusdem magistri preiudicium  temere . . . attentius prouisuri, ut taliter mandatum apostolicum exsequi studeatis, quod idem magister pro defectu iustitie non cogatur propter hoc ulterius ad sedem apostolicam laborare. Nullis litteris, etc. Quod si non omnes . . . duo uestrum, etc.

Datum Rome, apud Sanctum Petrum, uIII Kalend. Aprilis, anno octauo.



XXIX. NOBILI uIRO, MATTHAEO DE ARGENT. Sententiam, in causa que inter ipsum et Ioannem de Zita, super terra quadam et molendino uertebatur, a G. tituli S. Marie in Porticu diacono cardinali, latam, confirmat. 

Sepe nobis, ac sepius replicata querela pro A . . .  nepte tua, cuius tutelam agebas, terram et molendina posita in ualle rotunda, territorio Sancti Germani, a Ioanne de Zita tibi cum fructibus inde perceptis restitui postulasti, asserens ipsum I. ea quondam legitime uendidisse ac tradidisse magistro Petro de Fundis, cuius heres remanserat neptis ipsa. Ioannes autem  proponebat econtra, illam uenditionem in fraudem usurarum factam fuisse, quia, cum aliter pecuniam mutuo ab eodem magistro habere non posset, conuentum est aliter inter eos, ut, quandocunque tantam pecuniam restituere uellet emptori, emptor ei reuendere teneretur, sicut ex postfacto apparuit. Nam, idem magister, pecunia recepta quam dederat, eidem I. reuendidit que emerat ab eodem, sicut per instrumentum publicum apparebat, quod in presentia dilecti filii, R.  tituli SS. Marcellini et Petri, presbyteri cardinalis, Casinensis abbatis, iudicis ordinarii, demonstrauit. Sed, quia instrumentum illud suspectum aiebas, et abbas declinare ad partem tuam potius uidebatur, idem I. ne grauaretur ab eo, sedem apostolicam appellauit. Tibi ergo et  parti alteri in nostra presentia constitutis, dilecto filio, H.  Sancti Eustachii diacono cardinale, auditore concesso, idem I. proposuit se uelle testes producere, tam ad fidem instrumenti, quam seriem totius negotii plenissime comprobandam. Tu uero, ad elidendam exceptionem huiusmodi, te testibus uti uelle dicebas, et sic ad . . . archidiaconum Aquinatem, pro recipiendis testibus utriusque partis, litteras impetrasti, a quo testibus utrinque productis, et eorum attestationibus ad audientiam nostram remissis, iterum partibus dilectum filium, O. subdiaconum et capellanum, nostrum dedimus auditorem. Qui, cum instrumenta que ab utraque parte receperat, de mandato nostro eidem remitteret cardinali, dictus Ioannes instrumenta tua per se  uel alium malitiose subtraxit, ea retinere presumens. Absente igitur interim cappellano iam dicto, procuratori tuo et eidem Ioanni dilectus filius, G.  sancte Marie in Porticu diaconus cardinalis est datus auditor, ut causam audiret, et fine debito terminaret, in cuius presentia procurator tuus sibi restitui postulabat que illi Ioannes subtraxerat instrumenta. Sed Ioannes constanter hoc esse falsum dicebat, et, ad suspicionem tollendam, offerebat intrepide iuramentum. Nos autem, huiusmodi altercatione recepta, et cognito, tam ex relatione iam dicti cardinalis Sancti Eustachii, quam capellani eiusdem et aliorum etiam, omnia illa instrumenta ad ipsum peruenisse Ioannem, precipimus quod, nisi infra certum tempus procuratori tuo tua redderet  instrumenta, condemnaretur in omnibus, ut conuictus. Qui metuens, accepta dilatione, restituit non uniuersa, sed quedam. uerum, licet uideretur propter non reddita condemnandus, quia tamen sponte confiteri tenorem uidebatur eorum, interlocutum est ut, illo non obstante, super principali procederetur in causa. Ex tua igitur fuit parte propositum, quod, cum de uenditione ac traditione facta iam dicto magistro constaret per publicum instrumentum, et etiam per attestationes tuas, quod procurator ipsius magistri fructus terre, de qua questio agitur, ad opus heredis ipsius magistri perceperit, et quod ipse Ioannes terram illam occupauerit uiolenter, et perceperit fructus ex ea, molendina iam dicta, et terram, cum fructibus ac pena inuasionis,  tibi adiudicari debere. Ioannes autem allegauit econtra, se super his debere prorsus absolui, cum per testes suos sufficienter sit de facta reuenditione probatum. Predictus igitur cardinalis, his et aliis que coram eo fuere proposita, diligenter auditis, prefatum Ioannem in restitutione molendinorum et terre iam dicte, cum fructibus ab inuasionis tempore de ipsa terra perceptis, per sententiam condemnauit. Nos autem, ipsam sententiam approbantes, eam auctoritate apostolica confirmamus, et presentis scripti patrocinio communimus. Nulli ergo . . . nostre confirmationis, etc. Si quis, etc.

Datum Rome, apud Sanctum Petrum, uII Kalendas Aprilis.



XXX. SPOLETANO  EPISCOPO. Sententiam aduersus ipsum, in causa que inter ipsum et syndicum Lateranensis Ecclesie super iure episcopali in Ecclesia de Scilian. latam, irritat. 


Cum dilectus filius, Ia . . . procurator tuus, coram dilecto filio, I.  Sancte Marie in Cosmedin. diacono cardinale, quem sibi et syndico Lateranensis Ecclesie dedimus auditorem, ius episcopale in ecclesia Sancte Marie de Scilian. ex eo ad te assereret pertinere, quod, intra fines tue dieceseos constituta, non probatur exempta, et quod latam a predecessoribus tuis sententiam interdicti commorantes inibi obseruarunt, ubi etiam quidam predecessorum tuorum instituerunt abbatem, hospitia et  procurationes, sicut in aliis monasteriis diecesana sibi lege subiectis, recipientes ibidem, et hec sufficienter idem procurator se per testes idoneos assereret probaturum; pars aduersa, preter prescriptionem qua se tueri fortius nitebatur, proponebat econtra, quod, tu, propter quoddam antiquum priuilegium, tum propter instrumentum, quo predecessor tuus Ecclesie Lateranensi concesserat ius quod habebat in ecclesia sepe dicta, tum etiam quia tu ratum habueras quod idem tuus fecerat predecessor, in nullo tibi tenebatur eadem ecclesia respondere. His igitur idem cardinalis et aliis rationibus, allegationibus et depositionibus testium utriusque partis, ea qua decuit diligentia, intellectis, nobis eadem retulit diligenter. Nos autem, attendentes quod  Lateranensis Ecclesia priuilegium illud antiquum, per quod eadem ecclesia proponebatur exempta, in  publicum non ostendit, et instrumentum a predecessore tuo factum non esse clericorum subscriptionibus roboratum, et prescriptio sufficienter probata non erat, instrumentum concessionis cassantes, quod tuus fecerat predecessor procuratori tuo, in episcopali iure super eadem Ecclesia Lateranensi syndicum duximus condemnandum.

Datum u Kal. Aprilis.



XXXI. . . . . . . . . ABBATI SANCTAE GENOuOFAE  , ET DECANO  , ET . . . . . . . . CANCELLARIO  PARISIENSIBUS. Causam inter comitissam Blesensem, et capitulum Ecclesie Carnotensis, super latronis captura uertentem, ipsis committit. 


Dilecti filii, W. et Simon, clerici, ex parte dilecte in Christo filie, nobilis mulieris, comitisse Blesensis, ad nostram presentiam destinati, sibi postularunt audientiam exhiberi, ut audiremus iniurias quas ei et suis infert Ecclesia Carnotensis, quibus, et dilecto filio, S. de Bero, Carnotensi canonico, qui pro ipsa stabat ecclesia, dilectum filium, R.  tituli Sancte Anastasie presbyterum cardinalem, dedimus auditorem. In cuius presentia proposuerunt nuntii comitisse, quod, cum ipsius comitisse prepositus de Firmitate, de uilla Nolio quemdam latronem ceperit, qui furtum commiserat, et iustitia fuerit inde facta, latro fuit a comitisse Baliuis per capitulum Carnotense post factam iustitiam requisitus,  quia capitulum eum in terra sua captum fuisse dicebat, asserentibus Baliuis econtra ipsum fuisse captum in terra in qua ius capiendi latrones et alios malefactores habet eadem comitissa, quoniam uir eiusdem, antequam signaculum crucis assumeret, erat in possessione iuris illius, ut in loco illo in quo captus ab ipso capitulo dicebatur, huiusmodi iurisdictionem haberet, quod erant probare parati. uerum, cum super hoc de parendo iuri sufficientem cautionem offerrent, canonici Carnotenses nichilominus terram eiusdem comitisse fecerunt per . . . Dunensem archidiaconum, interdicto supponi, qui, postmodum requisiti, ut, ab eis sufficienti cautione recepta iuri parendi, terram absoluerent, eam recipere noluerunt, nisi prius solueretur emenda. Consequenter,  uenerabilis frater noster . . . . . Carnotensis episcopus  , super hoc requisitus, et per litteras  metropolitani sui  monitus diligenter, ut taliter comitisse terram absolueret, sicut de iure poterat et debebat, idem a capitulo iam dicto prohibitus, hoc facere recusauit. Dicebat enim capitulum, hoc in priuilegio Carnotensis Ecclesie contineri, quod nemini liceat excommunicatis uel nominatim interdictis pro canonicis Carnotensibus, absque congrua satisfactione, absolutionis beneficium indulgere. uidentes autem nuntii comitisse, quod, data cautione, absolui non poterant, ut deberent, tam super hoc quam aliis causis inter comitissam et capitulum agitatis, metropolitani audientiam appellarunt, tam ipsam comitissam, quam terram et baliuos ipsius sub eius protectione ponentes. Interim . . . . decanus de Castroduni comitisse prepositum Castroduni  conuenit, ut res hominis cuiusdam quas ceperat, reddere uel recredere procuraret. Qui cum eas paratus esset recredere, decanus, prius litteris quibusdam inspectis, quas ex parte capituli Carnotensis receperat, noluit ut prepositus ipse res illas recrederet, sed redderet absolute; quod prepositus nolens efficere, ne ius in hoc comitisse periret, decano inhibuit ne ultra procederet, et ad metropolitani audientiam uocem appellationis emisit, terram comitisse et baliuos ipsius sub protectione ponens eiusdem, et diem appellationi prefigens. Decanus uero, in crastinum castellanum Castriduni, sicut prepositus fecerat, requisiuit, qui, responso ei dato consimili, appellauit, promittens cum ipso preposito super hoc Ecclesie stare mandato. Decanus  autem, asserens mandatum a capitulo recepisse, castrum illud in uespere supposuit interdicto. Partibus itaque a metropolitano citatis et in eius presentia constitutis, procurator comitisse iam dicte pro ipsa proposuit conquerendo, quod capitulum Carnotense eam non citatam, uel requisitam in aliquo, taliter aggrauabat, quod terram eius pro qualibet causa, ea nullatenus requisita, interdicto sepius supponebat. Conquestus est etiam, quod cum ipsa, uel eius baliui pro causis citantur capituli coram ordinario iudice responsuri, iam coguntur in capitulo respondere, et cum castrum Firmitatis iniuste fuerit suppositum interdicto, ab ea nolebant de iuri parendo sufficientem quam offerebat recipere cautionem, cum etiam esset probare parata, quod  iure suo usa fuisset. Conquerebatur insuper, quod Castrumduni post appellationem fuerat interdictum, et probationem idoneam offerebat, quod in capiendis rebus iam dictis iure suo usa fuerat comitissa, illo iure uidelicet in cuius possessione uir erat ipsius tempore crucis assumpte. Ceterum, cum a metropolitano recepti fuerint super hoc Parisius  quidam testes et comitisse procurator ipsius postularet instanter, ut terram absolueret, sufficienti cautione recepta, procurator capituli dicebat econtra, quod metropolitano uel alii terram absoluere non licebat, iam dicti priuilegii tenorem allegans,  uolens super hoc testes producere, sicut produxerat comitissa. Die igitur alio apud Noliacum partibus assignato, ut producerent testes et priuilegium exhiberent, metropolitanus, cum partes essent in die prefixa presentes, priuilegio diligenter inspecto, testes hinc inde recepit, quibus ab officiali metropolitani examinatis ipsius, et die iterum partibus assignato, procurator comitisse cum instantia postulabat attestationes publicari receptas, ex abundanti de iuri parendo sufficientem offerens cautionem, ut relaxaretur sententia interdicti; sed procurator capituli econtrario allegabat, quod, iam dicti priuilegii ratione, ab ipso terra non poterat, nec debebat absolui, nisi prius capitulo facta fuisset emenda, interpretando uerbum illud, quod in priuilegio  continetur, uidelicet satisfactione congrua pro emenda. Litigato ergo diutius super huiusmodi clausula, interlocutus est metropolitanus iam dictus, se uelle huiusmodi expositionem apostolico examini reseruare, et super hoc diem partibus assignauit; uoluit tamen cognoscere per se, uel officialem suum, appellationis ratione predicte, utrum iniuste, an iuste castra illa interdicta fuissent. Instante itaque procuratore comitisse prefate, ut, cautione recepta et attestationibus publicatis, relaxaretur sententia interdicti, predictus Simon cum procuratore capituli, ut alios testes producerent ad probandum iustum esse quod fecerant, inducias postulauit, quibus concessis eisdem, comitisse procurator ipsius, in die partibus super hoc assignato instante, sicut  sepius fecerat, attestationes petiit publicari et interdicti relaxari sententiam, cautione recepta. Requisitus autem procurator capituli utrum uellet per probationem ostendere, quod super hoc capitulum fecerat, esse iustum, coram officialibus metropolitani iam dicti, constanter asseruit, nec aliquid se uelle probare, nec etiam auditurum attestationes partis aduerse, sed ne terram absoluerent appellabat, octauas Beati Martini proximo preteritas sue terminum appellationi prefigens. Officiales, si quidem attendentes non esse appellationi huiusmodi deferendum, cautione recepta usque ad centum marcas de iuri parendo, terram absoluere iam dictam. Prefatus igitur Simon, cum procuratoris litteras non haberet, dilectis filiis, abbate Sancti  Ioannis de ualeta et Thoma, archidiacono Drocensi, fideiussoribus assignatis, in centum marcarum pena damnandis, si, quod ipse faceret, capitulum ratum habere non uellet, econtra proposuit, asserens, quod cum castra predicta pro Carnotensi capitulo interdicta fuissent, coram metropolitano pro ipso capitulo fuerat allegatum, quod illius clausule ratione, que superius est expressa, terram interdictam pro ipsis absoluere non poterat, nec debebat, propter quod clausule interpretationem eiusdem districtioni apostolice reseruaret, sed, uolens cognoscere utrum iuste an iniuste latum fuerit interdictum,  diem partibus assignauit. uerum, cum idem in procinctu esset ad sedem apostolicam ueniendi, per procuratorem capituli, magister I. officialis ipsius, quem super negotiis delatis ad ipsum deputauerat auditorem, tanquam suspectus est recusatus, propter manifestas causas, quas ipsi metropolitano non esse credebat ignotas, sed metropolitanus ipsum non remouit prorsus a causa, imo ei archidiaconum Eduensem adiunxit, tunc de alio adiungendo non habita mentione, presentibus partibus, archidiaconoque presente ac per taciturnitatem prebente consensum. Postmodum uero, idem metropolitanus loco archidiaconi, sicut a parte altera dicebatur, Gaufridum, canonicum Senonensem adiunxit, si archidiaconus interesse non posset. Unde,  procurator capituli uidens prefatum magistrum, qui fuerat recusatus, et dictum Gaufridum, quem loco archidiaconi nesciebat adiunctum, ut de causa cognoscerent, residentes, asseruit se absente archidiacono respondere uel proponere non teneri, et procedere sine ipso uolentibus contradixit, uocem appellationis ad sedem apostolicam interponens. Cumque legitime non constaret illum Gaufridum loco archidiaconi substitutum, per quem etiam magistri I. suppressa suspicio non fuisset, nec archidiaconum interesse non posse canonice manifestum existeret, ipsi, uidelicet magister I. et dictus Gaufridus, appellatione contempta, relaxarunt sententiam interdicti, cautione recepta, contra tenorem priuilegii Ecclesie Carnotensis, in preiudicium interpretationis,  cuius dies assignata pendebat. Unde, idem Simon quidquid per eos super hoc factum erat, debere dicebat in irritum reuocari. Procuratores autem comitisse iam dicte petebant sibi quid sit satisfactio congrua, uel qualiter intelligenda sit per interpretationem apostolicam aperiri, cum huius occasione uocabuli canonici Carnotenses, quando et quomodo uolunt, comitisse terram eiusdem interdicto supponunt, nec uelint sententiam relaxari, donec procedat emenda. Insuper etiam, licet ipsa comitissa sit presens in uilla quam ipsi uolunt supponere interdicto, non erit tamen uocata per eos nec citata legitime, imo, cum placet eis, uocant prepositum, uel aliquem de baliuis, illi dicentes:  Aut tu facies ita, uel nos terram interdicti sententie supponemus; et cum ex parte comitisse proponatur ab eis, hoc, quod ipsi postulant, ad iurisdictionem comitisse spectare, et se offerunt Ecclesie stare mandato, ipsi terram nichilominus interdicunt, ac, si quando super hoc aliquis ex parte comitisse pro querela capituli a iudice ordinario est citatus, non permittunt quod ipse respondeat, nisi in capitulo Carnotensi; unde, procuratores ipsi super grauaminibus istis et aliis eidem comitisse postulabant iustitiam exhiberi. Nos igitur, his et aliis que coram ipso cardinale fuere proposita, diligenter auditis,  quia nobis non constitit utrum legitima fuerit appellatio, discretioni uestre per apostolica scripta mandamus, quatenus, partibus conuocatis et testibus utrinque receptis, cum nondum sit productioni testium renuntiatum hinc inde, causam ipsam sufficienter examinare curetis, eamque, sublato appellationis obstaculo, fine canonico terminare. Si uero capitulum factum ipsius Simonis ratum habere noluerit, uos fideiussores predictos ad penam nominatam, auctoritate nostra, sublato appellationis obstaculo, condemnetis et faciatis quod statueritis per censuram ecclesiasticam firmiter obseruari, reducentes in irritum quidquid contra ipsam comitissam, postquam ipsius nuntii iter arripuerunt ad sedem apostolicam ueniendi, ex parte capituli perperam  fuerit attentatum. Ad intelligendum autem clausulam priuilegii memorati, credimus distinguendum, utrum in aliquem interdicti, uel excommunicationis sententia sit prolata pro contumacia tantum, quia uidelicet citatus noluit stare iuri, uel etiam pro offensa, quia uidelicet iussus noluit maleficium emendare. In primo casu, credimus congrue satisfieri, ut huiusmodi sententia relaxetur, si sufficiens standi iuri cautio tribuatur. In secundo uero casu, si offensa est manifesta, non credimus congrue satisfieri, ut relaxetur sententia, nisi prius sufficiens prestetur emenda. Si uero dubia est offensa, sufficere credimus ad relaxandam eamdem, si parendi mandato competens satisdatio prebeatur. Quod si non omnes his exsequendis interesse potueritis, duo uestrum  ea nichilominus exsequantur.

Datum Rome, apud Sanctum Petrum, Kalendis Aprilis.



XXXII  . . . . ABBATI MONASTERII SANCTI PETRI CABILONENSIS  , EIUSQUE FRATRIBUS TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Recipit eos sub protectione, et enumerantur bona ad ipsos spectantia. 

Religiosam uitam, etc. Eapropter, etc., usque  communimus. Inprimis siquidem statuentes, ut ordo monasticus qui secundum Deum et beati Benedicti Regulam in eodem, etc. Preterea, quascunque possessiones, etc., usque uocabulis exprimenda; locum ipsum in quo prefatum monasterium situm est, cum omnibus pertinentiis suis; ecclesias Sancti Andree in suburbio et S. Georgii infra muros Cabilonenses sitas, Sancti Martini de Frames, de uerdun, de Seiz, de uosgeio; Sancti Martini de Brixia, de Longouico, de Petra, de Branges, de Ioie; Sancti Desiderii, de Montaral, de uelergaudin; Sancti uincentii in Brixia, Sancti Germani, Sancti Stephani,  Sancti Geruasii de Cropellis, de Cules, de Monte Sancti Martini; monasterii Capasie, de Rose, de Moroges, de Gambles, de Marigni Sancti Loci, de Usello, de Bassi, de Marciniaco, et ecclesiam de Nanto, cum omnibus pertinentiis et appenditiis earum; et sepulturam episcoporum, canonicorum, nobilium et aliorum ciuium totius ciuitatis Cabilonensis, sicut eam libere ac rationabiliter, hactenus dem monasterium habuit, et nunc ipsam iuste et pacifice possidetis; capellam Castri de Branges; capellam de Senciot et capellam de castro Uselli; duas partes oblationum in annualibus festis in capella de uirdun, et iura parochialia que habetis ibidem; tricesimam partem decimarum Perrerie, que est Grangia de Firmitate; duas partes mortuariorum  in parochia Sancti Iuliani, et duas partes oblationum in solemnitate Omnium Sanctorum ibidem; censum et alias consuetudines, quas habetis in Ecclesia de Lencheriis. Sane, noualium uestrorum  q . . . pro m . . . aut . . . S . . . colitis, siue de nutrimentis a . . . u . . . nullis, etc. Liceat quoque uobis clericos uel laicos, etc., usque absque contradictione aliqua retinere. Prohibemus etiam, ut nullus in uos aut monasterium uestrum, aut personas inibi constitutas, suspensionis, excommunicationis, uel interdicti sententiam absque manifesta et rationabili causa promulgare presumat. Ad hec, auctoritate apostolica districtius inhibemus, ne ullus infra fines parochie uestre, sine diecesani episcopi et uestro assensu, capellam seu oratorium de nouo  construere audeat, saluis priuilegiis pontificum Romanorum. Obeunte uero te, etc., usque prouiderint eligendum. Libertates preterea, etc., usque sancimus. Decernimus ergo, etc., usque profutura, salua sedis apostolice auctoritate, et diecesani episcopi canonica iustitia. Si qua igitur, etc. Cunctis autem, etc.

Datum Rome, apud Sanctum Petrum, per manum Ioannis, Sancte Marie in uia Lata diaconi cardinalis, uI Kalendas Aprilis, indictione uIII, Incarnationis Dominice anno 1205  , pontificatus uero domini Innocentii pape III anno octauo.



XXXIII. . . . WIGORNIENSI  EPISCOPO, ET ABBATI CICESTRENSI, ET DECANO EBORACENSI  . Super ecclesia de Wdehord nepoti episcopi Albanensis assignanda. 


Grauem nobis dilecti filii . . . prior et conuentus de Tinem  transmisere querelam, quod, cum ecclesia de Wdehorn pertineat ad presentationem  ipsorum, uenerabilis frater noster . . . Dunelmensis  episcopus, post reclamationem et appellationem ab eis ad nos interpositam, dilectum filium . . . nepotem uenerabilis fratris nostri, I.  . Albanensis episcopi, presumpsit instituere in eadem occasione cuiusdam nostri mandati, quod propter tacitam ueritatem meruit de certa scientia reuocari, quamuis predictus prior, propter litteras comminatorias a uenerabili fratre nostro, Eliensi  episcopo, auctoritate nostra dilecto filio . . . abbati Sancti Albani  , directas, eum prefato Dunelmensi episcopo, contradicente conuentu, per litteras eiusdem abbatis sui coactus presentauerit et inuitus, ita quod illi presentationi conuentus nunquam uoluit adhibere consensum, sed potius contradixit.  Unde suppliciter postulabat ut quod taliter actum fuerat dignaremur irreuocabiliter irritare. uerum, dilectus filius Wiscardus, procurator memorati nepotis episcopi Albanensis, coram dilecto filio . . . Sancti Eustachii diacono cardinale  , quem ei concessimus auditorem, proposuit quod, cum ipse, pretermisso iuris ordine, fuisset iam dicta ecclesia per uiolentiam spoliatus, antequam restitutionis beneficium obtineret, in preiudicium eius prefati monachi super huiusmodi petitione non debebant audiri, sed, cum restitutionis gratiam impetrasset, paratus erat eis iustitie plenitudinem exhibere. Nos igitur, uni gratiam et alteri iustitiam exhibere uolentes, dicto abbati Sancti Albani, qui predictam ecclesiam nostri detinet auctoritate  mandati, per apostolica scripta mandamus, quatenus predictam ecclesiam ex parte nostra nepoti sepedicti Albanensis episcopi recommendatam a nobis assignet, ita, quod ipse prouentus ex Ecclesia sibi recommendata percipiat, eamque sine preiudicio prioris et conuentus de Tinem. custodiat et gubernet. Postquam autem eamdem ecclesiam obtinuerit recommendatam, uos, partibus conuocatis, audiatis, tam super possessorio quam super petitorio, que fuerint hinc inde proposita, et, Deum habentes pre oculis, sublato cuiuslibet contradictionis et appellationis obstaculo, quod iustum fuerit statuatis, facientes quod statueritis per censuram ecclesiasticam inuiolabiliter obseruari. Si qua uero partium . . . testes, etc., nullis litteris ueritati, etc.  Quod si non omnes . . . tu, frater episcope, eum eorum altero, etc.

Datum Rome, apud Sanctum Petrum, IX Kalendas Aprilis.



XXXIu  . . . . . . ELIENSI EPISCOPO  , ET ARCHIDIACONO DE CANTABRUGE, ET PRIORI DE BARNeTA ELIENSIS DIeCESEOS. Causam matrimonialem ipsis committit. 


[Accedens ad presentiam nostram Iuliana  mulier, lacrymabiliter proposuit coram nobis, quod, cum W. uir eius, Eliensis dieceseos, eam sibi legitime matrimonio copulasset, et, per uiginti fere annorum spatium eidem cohabitans, prolem suscepisset ex ea, uolens tandem idem uir habitum assumere regularem, postulabat humiliter ab eadem ut tam pio proposito faueret ipsius. Que propter multa  uerbera, et aliarum molestationum grauamina, que dictus uir inferebat eidem, se ipsam asserens dimissurum, annuit uotis eius. Cumque idem uir ad domum de  Wardon  , ordinis Cisterciensis, accedens, ibi religionis habitum assumpsisset, mulier ipsa, se ad domum transferens  monialium, nullo ibi habitu religionis assumpto, uel uoto conuersionis emisso, permansit ibidem; cui pro labore manuum suarum eedem moniales uite necessaria ministrabant. Processu uero temporis, cum idem uir ad seculum rediens, religionis habitum reliquisset, et eadem mulier se instanter ab eo peteret  reassumi], ipse, illam recipere penitus contradicens, preter uerbera, quibus sepius affecit eamdem, sibi conuitia plurima et graues iniurias irrogauit. Quocirca,  discretioni uestre per apostolica scripta mandamus,  quatenus, si res ita se habet, et dicta mulier illius etatis existit, ut de lapsu carnis ipsius merito ualeat dubitari, dictum uirum, ut eam recipiat eique affectum exhibeat coniugalem, monitione premissa, per censuram ecclesiasticam, appellatione remota, cogatis]; nullis litteris, etc. Quod si non omnes, tu, frater episcope, cum eorum altero, etc.

Datum Rome, apud Sanctum Petrum, u Idus Aprilis.



XXXu  . . . . . . DOLENSI EPISCOPO  , ET. . . . . DE SAuIGNEIO  , ET . . . . . DE ARDENA  ABBATIBUS. Causam electionis episcopi Baiocensis ipsis committit. 


[Auditis, et intellectis meritis cause de duabus electionibus celebratis in ecclesia Baiocensi  , una de Roberto  archidiacono  , et altera de magistro Roberto, inuenimus utramque contra formam canonicam attentatam. Cum enim, inquisitis uoluntatibus singulorum . . . . . Decanus  cum paucioribus in Robertum  , et cantor cum pluribus in W. archidiaconum conuenissent, solo cantore magistrum Robertum de Ablegiis nominante, ad nostram fuit audientiam appellatum, ne decanus, qui primam in electione uocem habebat, ad electionem procederet sine consensu totius capituli, uel maioris et sanioris partis ipsius, ut discordie ianua, que iam uidebatur aperta, per appellationis  obstaculum clauderetur  . Ipse uero  decanus, non habito consensu maioris partis capituli, sed longe minoris, subito in electionem prorupit, appellans ne quis contra ipsam electionem aliquid attentaret, quamuis assereret, quod electioni facte statim plures alii consenserunt, cum tamen ex postfacto nequiuerit conualescere, quod ab initio non ualebat, quoniam electio, que fuerat irrita ipso iure, per subsequentem consensum  , appellatione pendente, non poterat esse rata. Eis igitur ad propria recedentibus, cantor et alii, qui remanserunt in capitulo post illam electionem nondum cassatam, et appellationem ad nos interpositam, a nominatione W. archidiaconi recedentes, de nouo magistrum Robertum absque Romani pontificis, uel etiam metropolitani proprii conscientia, cum subd.  esset, presumpserunt non solum eligere], uerum etiam, pulsatis campanis, cum processione solemni, cantando hymnum, in Ecclesiam deportare. Nos igitur, his et aliis, que coram nobis fuere proposita, diligenter auditis, de communi fratrum nostrorum consilio [electionem utramque duximus irritandam]. Per apostolica uobis scripta precipiendo mandamus, quatenus post redditum decani, archidiaconi et magistri Roberti Balbi, aliorumque canonicorum Baiocensis Ecclesie, qui ad nostram presentiam accesserunt, duorum mensium spatium capitulo indicatur, infra quod personam idoneam per electionem canonicam sibi preficiant in pastorem. Alioquin, extunc, ne gregi Dominico diu desit  cura pastoris, uos, auctoritate nostra suffulti, omni appellatione cessante, talem eis personam in episcopum concedatis, que tanto congruat oneri et honori; contradictores, etc. Quod si non omnes . . . tu, frater episcope, cum eorum altero, etc.

Datum Rome, apud Sanctum Petrum, X Kalendas Maii, anno octauo.



XXXuI  . DUCI ANDRAEAE, REGNI HUNGARIAE GUBERNATORI Respondet litteris ipsius, et Ladislaum regem puerum, pupillum et nepotem suum, ipsi commendat  . 

Post obitum inclyte recordationis Henrici, regis Hungarie, fratris tui, litteras tue deuotionis primitias  gratanter et benigne recepimus, que, cum essent eiusdem regis insignite sigillo, nouitati tue non falsitati petebas a nobis ascribi, in quibus continebatur expresse, ut tuis uerbis utamur, quod, cum, ex regis ipsius dispositione, ob teneram filii eius regis Ladislai etatem, pueri curam et regimen regni susceperis, promptam geris uoluntatem, que bene constituta sunt obseruare, et que per ipsum regem laudabiliter noueris inchoata, quantum in te est, feliciter effectui mancipare. Nos igitur, intentionis tue sinceritatem in Domino collaudantes,  [regem ipsum puerum, cui fidelitatem fecisse dignosceris, promissione facta super administratione regni ac tutela suscepta de ipso, tue prouisionis industria attentius commendamus, ut nomini tuo preconia uere laudis accrescant, cum idem rex benignum patrem in patruo, et protectorem propitium inuenerit in patrono, et ab altissimo Rege, cui puero reges uenientes de Saba plena deuotionis munera obtulerunt, salus tibi proueniat et remunerationis eterne corona. Nec contra ipsum regem, nepotem tuum, prauas aliquorum suggestiones admittas, cui, tanquam filio, pro patre teneris adesse, quem, cum sit paruus et puer, tanto debes cariorem habere, ac pro eo regni negotia diligentius procurare, quanto propensius impensa sibi beneficia recognoscet, cum,  auctore Deo, adultam peruenerit ad etatem, in qua se patrem non perdidisse cognouerit, sed mutasse.

Datum uII Kalendas Maii.



XXXuII  . EIDEM. Ut pecuniam quam defunctus rex quibusdam reliquerat, erogandam curet. 

Post obitum, etc., usque mancipare. Accepimus autem, carissima in Christo filia . . . . . regina Hungarie, referente, quod, cum predictus rex frater tuus, in ultimis laboraret, coram uenerabili fratre nostro, archiepiscopo Colocensi et quibusdam aliis principibus regni, de pecunia, quam in monasterio de Pelle. habebat, ita disposuit, quod duas partes  eiusdem fratres domorum Templi et Hospitalis haberent in subsidium terre sancte, et tertia eius filio conferretur. Cum ergo te deceat uoluntatem illius ultimam adimplere, nobilitatem tuam monemus attentius et hortamur, per apostolica scripta mandantes quatenus iuxta dispositionem regis ipsius pecuniam illam facias erogari.

Datum uII Kalendas Maii.



XXXuIII  . EIDEM. Ut redditus quos regi, regineque matri ipsius promiserat, persoluat. .

Post obitum, etc., usque mancipare. Cum autem  eidem regi et carissime in Christo filie . . . regine, matri eius, post fratris tui decessum, quosdam redditus, sicut accepimus, promiseris te daturum, monemus nobilitatem tuam et exhortamur attentius, et per apostolica tibi scripta mandamus, quatenus illos ei facias cum integritate persolui, ut circa eos, et te patrem exhibeas et patronum, tibique propter hoc et premium salutis eterne proueniat, et fauor humane laudis accrescat, tum te pium et benignum habuerit, ubi pius et benignus teneris adesse.

Datum uII Kalendas Maii.



XXXIX  . EIDEM, ET UNIuERSIS PRINCIPIBUS IN REGNO CONSTITUTIS EODEM. Ita pueri regis curam eos gerere monet, ut regias possessiones nulla ratione abalienare audeant. 


Post obitum inclyte recordationis Henrici, regis Hungarie, fratris tui, fili dux, litteras tue deuotionis, etc., usque mancipare. Ut igitur eidem regi regni iura integra conseruentur, nos, qui apostolatus officio tenemur tueri pupillum, cum illius, quamuis indigni, uices geramus in terris, cui dicitur per Prophetam: Pupillo tu eris adiutor, obsecramus in Christo Iesu qui uenturus est iudicare uiuos et mortuos, et auctoritate presentium sub obtestatione  diuini iudicii districtius inhibemus, ne, dum idem rex fuerit in etate minori, alienentur regalia in detrimentum ipsius, sed ad ea fideliter conseruanda diligens studium impendatis et operam efficacem.

Datum, uII Kalendas Maii.



XL  . ARCHIEPISCOPIS, EPISCOPIS, ABBATIBUS, PRAEPOSITIS, CAETERISQUE PRAELATIS, ATQUE PRINCIPIBUS, CLERO, ET UNIuERSO POPULO REGNI HUNGARIAE. Fidem regi seruare omnino iubet. 

Post obitum inclyte recordationis Henrici, regis Hungarie dilecti filii nobilis uiri, ducis Andree, fratris ipsius, litteras sue deuotionis, etc., usque  mancipare. Ut igitur erga regem ipsum, qui post patris decessum uobis dominus remansit et heres, fidelitatis constantiam obserueris, auctoritate uobis presentium districtius inhibemus, ne cui contra coronam ipsius consilium uel auxilium impendatis, sed resistatis omnino, regis defendentes honorem, si quis forsitan contra eum agere tentaret.

Datum Rome, apud Sanctum Petrum, uII Kalendas Maii.



XLI  . . . . . . COLOCENSI ARCHIEPISCOPO, ET . . . . EPISCOPO WARADIENSI. Ladislai regis ac regine familie molestiam exhibentes compescendi prouinciam iniungit. 

 Cum sit regi tanquam precellenti, iuxta uerbum Apostoli, deferendum, fraternitati uestre per apostolica scripta precipiendo mandamus, quatenus eos, qui karissimi in Christo filii nostri, Ladislai regis, et . . . regine matris ipsius familiam,  siue clericos eorumdem indebite molestare presumpserint, tam in possessionibus quam redditibus, regio non deferentes honori, cum familiam et clericos ipsos sub nostra et apostolice sedis protectione uelimus consistere, a presumptione sua per censuram ecclesiasticam, appellatione postposita, compescatis.

Datum u Kalendas Maii.



XLII  . SUFFRAGANEIS ECCLESIAE COLOCENSIS. In fide pueri regis permanere imperat. 

Ut sitis in fidelitate constantes, et integritatem fame uestre conseruetis illesam, fraternitati uestre per apostolica scripta precipiendo mandamus,  quatenus, in omnibus que ad tuitionem karissimi in Christo filii nostri Ladislai, regis Hungarie, ac . . . regine matris eius et regni pertinent, uenerabili fratri nostro . . . Colocensi archiepiscopo fideliter assistatis, ut inde retributionem a Domino, et grates a nobis obtinere possitis.

Datum uII Kalendas Maii.



XLIII  . M. ABBATISSAE, ET SORORIBUS DE GANDERSHEIM  . Priuilegia ipsis ab Agapito PP. II, et Ioanne PP. XIII concessa, renouat et confirmat; inseruntur pontificum diplomata. 

Cum Christus sit ueritas, nos, qui, licet indigni, locum eius tenemus in terris, ueritati debemus testimonium  perhibere, cum et ipse de se dixisse legatur: Ego ad hoc natussum, et ad hoc ueni in mundum, ut testimonium perhibeam ueritati  Ex parte siquidem uestra fuit olim a nobis humiliter postulatum, ut personis aliquibus scriberemus, qui priuilegia ecclesie uestre concessa inspicerent diligenter, que, tum quia sunt uetustate consumpta, tum quia monasterii uestri continent libertatem, propter uiarum discrimina timebatis ad nostram presentiam destinare. Nos autem, postulationi uestre benignum impertientes assensum, quatuor episcopis, totidemque abbatibus duximus iniungendum, ut, ad uestram ecclesiam accedentes, studiose inspicerent uestre priuilegia libertatis, et eorum  rescripta fideliter ad nostram presentiam destinarent, sigillorum suorum munimine roborata. Qui, nostro, sicut ex litteris ipsorum accepimus, mandato parentes, priuilegia bone memorie Agapiti et Ioannis, predecessorum nostrorum, sibi  presentata subtiliter inspexerunt, et, tenorem eorum fideliter conscribentes, suis consignauere sigillis nostro conspectui presentandum. uenerabilis etiam frater noster, G.  . . . nunc Remensis archiepiscopus, tunc uero episcopus Prenestinus, in partibus illis officium legationis exercens, tibi, filia abbatissa, cum tunc temporis esses electa, munere benedictionis impenso, tenorem priuilegiorum ipsorum in scripto redegit, ipsumque proprio sigillo munitum nostro decreuit conspectui presentari. Nos igitur, tam eidem legato, quam inquisitoribus ipsis, cum rescripta illorum in omnibus concordarent, fidem debitam adhibentes, et attendentes nichilominus, quod monasterium ipsum in libro censuali Camere nostre inter cetera monasteria libera et exempta  dignoscitur adnotatum, et quod etiam nobis et successoribus nostris in duabus stolis albis, que auro sint, ad pondus bisantiorum triginta, contexte, annis singulis teneatur, priuilegium predicti Ioannis, ne possit super hoc ueritas deperire, presenti pagina duximus inferendum. Ioannes  episcopus, seruus seruorum Dei, meritis et sanguinis claritate rutilanti dilectissime nobis in Christo filie Gerberge, uenerabili abbatisse monasterii beatorum confessorum Innocentii et Anastasii, quod Ganderseim  nuncupatur, atque posteris suis in perpetuum, salutem, benedictionemque apostolicam. Si piis uotis ac petitionibus assensum prebemus, omnipotenti Deo nos placere credimus. Quapropter, uniuersis sancte catholice Ecclesie filiis presentibus et futuris notum esse uolumus, quod in synodo, que apud corpus beati Petri apostolorum principis acta est in mense Decembris, et indictione XI  , amabiles Deo, ac spirituales filii nostri, Otto maior et minor, serenissimi imperatores Augusti, apostolicam paternitatem nostram humiliter supplicare dignati sunt, coram archiepiscopis et episcopis, uidelicet Italicis et Ultramontanis numero triginta et sex, quatenus prefatum monasterium Ganderseim, quod constat esse sub tue filiationis regimine, situm in regno citerioris Saxonie,  ad honorem predictorum confessorum Christi Innocentii et Anastasii, auctoritatis nostre presidio muniremus, et sub tuitione iureque S. sedis apostolice perpetim susciperemus. Quorum piis congaudentes petitionibus, alacri mente id fieri decreuimus, precipientes ex ea, qua, uice clauigeri celestis regni, fulcimur auctoritate, ut prenominatum uen. cenobium nemo unquam secularium possideat, neque ex decimis et possessionibus eiusdem quidquam sibi aliquis usurpet, non rex, non marchio, non comes,  non episcopus, nec quilibet princeps quacunque potestate preditus, nisi forte tuendi ac defendendi causa, et hoc non nisi tua, et eius, que pro tempore regularis fuerit abbatissa, sobria fiat permissione. Esto igitur ad laudem omnipotentis regis abbatissa eiusdem monasterii, et subditas tibi sorores ad celestis patrie gaudia expetenda instigare prudenti magisterio non cesses. Sit semper eisdem sororibus facultas, siue licentia, ex ipsa sua congregatione, post obitum abbatisse, aliam sibi matrem, secundum regulam suam, substituere, et quam digniorem uiderint, pari animo et consensu, habeant potestatem eligere. Confirmamus uero et corroboramus ipsi sancto monasterio omnes res et possessiones mobiles et immobiles, quas nunc habet, et in antea, Deo opitulante,  habere debet, quolibet iure acquisitionis, ita ut, amodo et usque in finem seculi, licenter eas teneat et possideat, omnium hominum contradictione remota. Si quis autem contra huius nostri apostolici priuilegii tutelam agere tentauerit, et ex his que a nobis decreta sunt, aliqua peruertere molitus fuerit, hunc cum auxilio sancte et indiuidue Trinitatis, et interuentu beate Marie semper uirginis, omniumque sanctorum, ex auctoritate beatissimi Petri apostolorum principis, cum assensu comprouincialium pontificum et omnium huius nostre sancte sedis suffraganeorum episcoporum, excommunicamus, et, a liminibus sancte Dei Ecclesie, omniumque Christianorum societate separantes, perpetualiter, anathematizamus. Scriptum per manum Stephani, scriniarii sancte Romane Ecsie,  in mense et indictione supra dicta XI, + Bene ualete.

Datum, Kalendis Ianuarii, per manus Guidonis, episcopi Sancte Silue Candide Ecclesie, et bibliothecarii sancte sedis apostolice  , anno, Deo propitio, pontificatus domini Ioannis summi pontificis, et uniuersalis tertii decimi pape, in sacratissima sede beati Petri apostoli, tertio, imperatoribus serenissimis dominis Ottone maiore et minore, anno imperii maioris sexto, minoris uero primo, in mense et indictione  XI. Quia uero priuilegium memorati predecessoris nostri Agapiti pape  , plenius uidetur exprimere ipsius monasterii libertatem, nos ad ueritatis notitiam pleniorem, capitulum illud, quod ad libertatem pertinere dignoscitur, de uerbe ad uerbum huic pagine duximus subscribendum Quia, inquit, postulauit a nobis Ademarus, uenerabilis abbas  , ut per eius interuentum, atque deprecationem, nostrum monasterium Ganderseim. situm iuxta fluuium Echernan. apostolica auctoritate uobis confirmaremus, ut sub iurisdictione Sancte Marie, cui, Deo auctore, deseruimus, Ecclesie constitutum, nullius alterius ecclesie iurisdictionibus submittatur; pro qua re, piis desideriis fauentes, hac nostra auctoritate id quod exposcitur, effectui mancipamus,  et ideo omnem cuiuslibet Ecclesie sacerdotem, in prefato monasterio ditionem quamlibet habere, auctoritate nostra, preter sedem apostolicam prohibemus. Auctoritate namque beatissimorum apostolorum Petri et Pauli iubemus, ut nullus rex habeat licentiam nostrum monasterium aliquibus hominibus in beneficium dare, ut profecto iuxta id, quod subiectum apostolice sedi firmitate priuilegii consistit, inconcusse ditatum permaneat, locis ac rebus tam his, quas moderno tempore habet uel possidet, quam quas futuris temporibus in iure ipsius monasterii diuina pietas uoluerit augere ex donis, oblationibus, decimisque fidelium, absque ullius persone contradictione, firmitate perpetua perfruatur. Prohibemus igitur ne  quis uos aut monasterium uestrum contra tenorem priuilegiorum suorum audeat indebite molestare. Si quis autem hoc attentare presumpserit, indignationem omnipotentis Dei, etc., usque incursurum.

Datum Rome, apud Sanctum Petrum, uI Non. Maii.



XLIu. PIGAuIENSI  , CORBEIENSI  , ET . . . DE LAPIDE S. MICHAELIS  ABBATIBUS, MERSENBURGENSIS, PADERBURNENSIS, ET HALBERSTADENSIS DIeCESEON. Dut eis prouinciam inquirendi de subiectione monasterii de Gandersheim Ecclesie Hildesemensi. 


Ex parte dilectarum in Christo filiarum, M. abbatisse, ac sororum ecclesie de Gandersheim, fuit olim postulatum a nobis, ut personis aliquibus scriberemus, que priuilegia Ecclesie ipsi concessa inspicerent diligenter, que, tum quia sunt uetustate consumpta, tum quia ipsius monasterii continent libertates, propter uiarum discrimina timebant ad nostram presentiam destinare. Nos autem, postulationi  earum benignum impertientes assensum, quatuor episcopis totidemque abbatibus duximus iniungendum, ut, ad ipsam ecclesiam accedentes, studiose inspicerent ipsius priuilegia libertatis, et eorum rescripta fideliter ad nostram presentiam destinarent, sigillorum suorum munimine roborata. Qui, nostro, sicut ex litteris ipsorum accepimus, mandato parentes, priuilegia bone memorie Agapiti et Ioannis, predecessorum nostrorum, sibi presentata subtiliter inspexerunt, et, tenorem eorum fideliter conscribentes, suis consignauere sigillis nostro conspectui presentandum. uenerabilis etiam frater noster, G.  nunc Remensis archiepiscopus, tunc uero episcopus Prenestinus, in partibus  illis officium legationis exercens, eidem abbatisse, cum tunc temporis esset electa, munere benedictionis impenso, tenorem priuilegiorum ipsorum in scripto redegit, ipsumque proprio sigillo munitum nostro decreuit conspectui presentari. Cum autem, tam eidem legato quam inquisitoribus ipsis, cum rescripta illorum concordarent in omnibus, fidem debitam adhibentes et attendentes nichilominus, quod monasterium ipsum in libro censuali Camere nostre inter cetera monasteria libera et exempta dignoscitur adnotatum, non uideremus quin deberent eadem priuilegia innouari, presertim  cum eadem abbatissa et sorores suam intentionem fundauerint tam ex tenore priuilegiorum ipsorum, quam libri nostri testimonio censualis, quia tamen Cor . . . maioris Ecclesie, et I. S. Crucis, canonici Hildesemenses, in nostra constituti presentia, proponebant, Hildesemensem Ecclesiam in possessionem subiectionis ipsius monasterii per centum annorum spatium et eo amplius exstitisse, priuilegia ipsa non duximus innouanda, ne Hildesemensi Ecclesie in sua preiudicare iustitia uideremur, qui, licet procuratores non fuerint, pro Hildesemensi tamen Ecclesia, cui tenentur, deuotius supplicabant; ut ius suum conseruaretur eidem, et exponebant se ad expensas abbatisse soluendas, si eorum assertio per Hildesemensem Ecclesiam plene probari  non posset. Nos igitur, ut tam eidem monasterio quam ipsi Ecclesie suam iustitiam conseruemus, qui sumus omnibus debitores in ea, discretioni uestre per apostolica scripta precipiendo mandamus, quatenus, ad locum idoneum pariter accedentes, et auctoritate nostra citantes eos qui fuerint hac de causa citandi, inquiratis super omnibus diligentius ueritatem, et usque ad definitiue sententie calculum procedentes, gesta omnia, conscripta fideliter sub testimonio litterarum uestrarum, ad sedem apostolicam destinetis, prefigentes partibus terminum competentem, quo, recepture sententiam, nostro se conspectui representent. Hildesemensem autem Ecclesiam, nisi contra monasterium de Gandersheim  predictorum canonicorum assertionem sufficienter probauerit, aut prefatos canonicos, si forte quod ipsi fecerunt, eadem Ecclesia noluerit ratum habere, in expensis legitimis eidem abbatisse soluendis, iuxta contitutionem a nobis super huiusmodi olim emissam, decernimus condemnandos. Quod si non omnes . . . duo uestrum, etc.

Datum Rome, apud Sanctum Petrum, u Nonas Maii.



XLu. . . . ATREBATENSI EPISCOPO  . . . ABBATI SANCTI BERTINI  MORINENSIS DIeCESEOS; ET S. DE uALLIBUS, CANONICO LAUDUNENSI. Causam electionis episcopi Ambianensis  examinandam ipsis committit. 


Dilecti filii . . . prepositus  , archidiaconus et quidam alii canonici Ambianenses, ad nostram presentiam accedentes, in auditorio nostro proponere curauerunt, quod, cum eorum ecclesia suo esset destituta pastore, et capitulum eiusdem ecclesie tractaturum de substitutione pontificis conuenisset, compromiserunt in tres unanimi uoluntate, qui, prestito corporaliter iuramento, singulorum inquirerent uoluntates, et eum, in quem sanior pars capituli conueniret, ab eis eligendum in pontificem nominarent,  et omnes tenerentur ipsum recipere, appellatione postposita, in pastorem, quem illi decernerent eligendum, quibus etiam interpretari concesserunt, que pars esset potior nominanda. Cum ergo ipsi arbitri uoluntates canonicorum omnium quesiuissent, ei ad cuius spectabat officium preceperunt, ut decanum  eiusdem ecclesie ipsis in patrem eligeret  et pastorem. uerum, quia compromissio ipsi fuerat interpositione iuramenti firmata, quidam eorum in eumdem consenserunt expresse, sed ipsi . . . cancellarius . . . cantor eiusdem ecclesie, ac quidam alii, distulerunt adhibere consensum, pro eo quod dictus decanus esset impotens euidenter ad episcopale officium exercendum, cum de ipsius non posset ualetudine dubitari. Unde, cum instantia  inducias a suis concanonicis postularunt, ut apostolicam sedem consulerent, an, ratione prestiti iuramenti, eumdem decanum tam imbecillem et confractum senio recipere tenerentur, uel ab eo possent licite dissentire, religione iuramenti prestiti non obstante. Cumque deliberandi et consulendi superiorem inducias non possent ab eis ullatenus obtinere, ne prima facie obiici posset eisdem, quod periurii maculam incurrissent, infamie huiusmodi metu, quidam eorum in predictum decanum consenserunt expresse, quibusdam aliis sustinentibus, qui non fuerant requisiti. Ceterum, cum pars aduersa electionem ipsius a uenerabili fratre nostro . . . . . Remensi archiepiscopo  , sancte Romane  Ecclesie cardinali, apostolice sedis legato, peteret confirmari, ipsi denuntiarunt eidem, quod dictus decanus impotens esset ad pontificale officium peragendum, et causas impotentie assignantes, ipsi  archiepiscopo humiliter supplicarunt, ut ipsius decani diligenter examinaret personam, parati defectum eiusdem etiam per testes idoneos edocere, Ioanne, canonico Sancti Firmini, ne illius confirmaretur electio, ad sedem apostolicam appellante, ac promittente se, ubi deberet, illius impotentiam probaturum, appellationi sue termino assignato; at, archiepiscopus supra dictus tam ipsis quam decano prefato diem Parisiis assignauit, in quo illius se conspectui presentarent, et idem ipsius decani personam examinari faceret diligenter. Sed dictus archiepiscopus ad locum prefixum, statuto termino, non accedens, uenerabili fratri nostro, Beluacensi episcopo  , et dilectis filiis, magistris R. de Corthon  , et R. de Ablegiis, suis dedit litteris  in mandatis, ut, si memoratum decanum uiderent idoneum, auctoritate ipsius eumdem, contradictione et appellatione postposita, confirmarent. Delegatis ergo eisdem in iudicio residentibus, et commissione prefati archiepiscopi in publicum recitata, prefatus prepositus, Andreas, presbyter et magister I. Sancti Firmini Ambianensis canonicus, et I. de Scalaphai, exhiberi sibi litteras memoratas cum instantia postularunt, ut deliberare ualerent an illi possent electionem confirmare predictam. uerum, cum iidem eis litterarum copiam denegassent, ipsi, salua exceptione de litteris non ostensis, coram delegatis predictis proponere curauerunt, quod electio decani non erat aliquatenus confirmanda, eo quod cessio. . . . . . quondam Ambianensis episcopi   , nequaquam tenuerit, utpote citra formam canonicam et mandatum apostolicum celebrata, cum ipsam illi quibus non fuerat licitum recepissent. Proposuerunt preterea quod dictus decanus impotens erat ad pontificale officium exsequendum, eum manus ita tremulas habeat, quod sine scandalo et periculo explere non ualeat officium sacerdotis, et quasdam distributiones, que fiunt in Ambianensi ecclesia, longo tempore absens percepit, quas nullus consueuit recipere nisi presens, uel ualetudine pregrauatus. Adiecerunt insuper contra eum, quod littere, que nomine capituli fuerant presentate, per quas confirmatio petebatur, fuerant captata eorum absentia destinate,  que omnia parati erant, ubi deberent, plenius edocere. His igitur rationibus allegatis, tam idem prepositus pro se ac sociis suis, quam predicti Andreas et magister I. ad sedem apostolicam appellarunt,  et, Dominicam qua cantatur Inuocauit me appellationis sue terminum prefigentes, delegatis predictis auctoritate apostolica inhibere curarunt, ne prefatam electionem presumerent confirmare, contra ipsum decanum, ne ipsam electionem reciperet, nichilominus prouocantes. De ipsius debilitate coram nobis etiam replicarunt, quod, cum idem decanus coram bone memorie W.  Remensi archiepiscopo, fuisset a capitulo accusatus, quod horis canonicis minime interesset, se sufficienter propter debilitatem et senium excusauit. Addiderunt etiam quod iam sunt quatuor anni elapsi, ex quo idem decanus in maiori ecclesia missarum solemnia nec priuatim nec publice celebrauit, et idem multoties talem sustinuit in celebratione missarum defectum,  quod in ipsa consecratione Eucaristie oportuit eum discedere ab altari, et debilitatus est nimium nichilominus eius uisus. Unde petebant electionem ipsius, utpote de persona inutili celebratam, omnino cassari, cum officium exsequi nequeat sacerdotis. Dilectus uero filius . . . . abbas Sancti Iudoci  , procurator ipsius decani, proposuit ex aduerso quod, cum, sede Ambianensi uacante, die statuto electioni, capitulum eiusdem ecclesie pariter conuenisset, in tres personas communi compromiserunt assensu, sicut superius est expressum, qui, recepto a singulis iuramento, quod bona fide de substituendo pastore suas exprimerent uoluntates, illam personam de gremio Ecclesie, in qua pars sanior consentiret,  eisdem in pastorem faceret nominari, et ipsi, secundum quod pars aduersa proposuit, possent que pars esset potior indicare, cum eadem fere in omnibus super forma conueniens compromissi, quam etiam nobis exhibuit sigillo capituli, de communi uoluntate omnium, sicut dicitur, communitam. At ipsi arbitri, examinatis uoluntatibus singulorum et deliberatione habita diligenti, memoratum decanum nuntiare capitulo in episcopum eligendum; cuius electio, licet quidam ab initio dubitarint, fuit postmodum ab omnibus approbata, et ipsam capitulum per suos nuntios presentauit memorato archiepiscopo confirmandam. uerum archiepiscopus ipse, pro eo quod illi tunc eidem litteras tantum de credentia presentarunt, in quibus non continebatur series rei geste,  ipsam electionem distulit confirmare. Cumque postmodum idem et alii solemnes nuntii, cum patentibus litteris eiusdem capituli processum totius negotii continentibus, se die statuto Remis eiusdem conspectui presentassent, et confirmationem electionis ex parte capituli postulassent instanter, prefatus prepositus, M. cancellarius, Bodinus, I. de Cruce, et Walterus de Bolencort, qui consenserant electioni prefate, et, ab eodem archiepiscopo requisiti, se consensisse, ac etiam tunc consentire publice sunt confessi, denuntiarunt eidem quod, licet persona  ipsius electi conuersatione posset et scientia merito commendari, erat tamen in senio et infirmitate grauata, quod omnino non erat ad episcopatus regimen assumenda, cum sacerdotale officium exsequi non ualeret. Licet autem de prudentia et honestate ipsius prefatus archiepiscopus nullatenus dubitaret, et de modo electionis ipsius, tam per uiuas uoces arbitrorum duorum et aliorum, quibus erat fides merito adhibenda, quam etiam per tertii arbitri et capituli litteras, constaret eidem quia tamen quod idem esset impotens ad exsequendum pontificale officium, fuerat propositum coram eo, ne quid de contingentibus omittere uideretur, uel in tanto negotio minus quam deceret procedere circumspecte, Sabbato proximo post Epiphaniam proximo preteritam   eidem Parisius terminum assignauit, ut et ipsius frueretur alloquio et personam eius inspiceret diligenter. uerum, quia idem archiepiscopus, quibusdam aliis urgentibus negotiis occupatus, ibidem, predicto termino, non potuit interesse, nec tunc memoratum negotium expedire, uices suas duxit prefatis iudicibus demandare, firmiter eisdem iniungens ut electionem prefati decani, nisi tantam ipsius cernerent impotentiam quod repelli de iure deberet, omni contradictione et appellatione postposita, cum contradictio et appellatio fuisset in forma compromissionis exclusa, freti auctoritate ipsius, quantocius confirmarent; contradictores, si qui post confirmationem existerent, uel rebelles, per censuram ecclesiasticam, appellatione postposita, compescentes,  et, si omnes interesse non possent, memoratus episcopus cum eorum altero ea nichilominus exsequi procuraret. Cum ergo prefatus episcopus, sicut in ipsius et magistrorum dictorum litteris perspeximus contineri, tam propriis quam ipsius archiepiscopi negotiis impeditus, die prefixo, pro mandato archiepiscopi exsequendo Parisius accedere minime potuisset, ibidem cum coniudicibus die sequenti aduenit, coram quibus memorato electo, et capituli nuntiis confirmationem petentibus constitutis, prenominati prepositus et archidiaconus, cum quibusdam concanonicis suis, qui electioni prefate non contradicebant expresse, denuntiando dixerunt, quod ipsius decani non debebat electio confirmari, tum quia resignatio . . . . .  quondam Ambianensis episcopi, non tenebat, tum quia impotens erat persona electi, tum etiam quia non poterat ipsis huiusmodi rei confirmatio delegari, exhiberi sibi commissionis litteras cum instantia postulantes, et nitentes ne predicta confirmaretur electio modis quibuslibet impedire, sepe dicto preposito, cum duobus aliis, qui non erant de ipsius Ecclesie gremio, ne delegati prefati ultra procederent, ad nostram audientiam prouocante. At nuntii capituli proposuerunt econtrario coram eis, quod prepositus et archidiaconus memorati cum  sociis suis interfuerunt et consenserunt resignationi predicte, et compromissionem de substituendo pastore una cum aliis iuramento corporaliter prestito, approbarunt. Postmodum etiam, licet a principio de ipsius electi contradicendo impotentia obiecissent, et super hoc fuisset aliquantulum disputatum, approbarunt tamen eamdem, et, consentientes in eum, pro confirmatione ipsius una cum aliis ad memoratum archiepiscopum nuntios destinarunt.

Unde iidem non erant aliquatenus audiendi; utpote qui, turpitudinem propriam allegantes, et, ad id cui renuntiauerant recurrentes, uiderentur sacramentis et confessionibus propriis obuiare. Proposuerunt etiam nuntii supradicti, quod eis instrumenti  exhibitio fieri non debebat, eo quod cognitio cause ipsis non erat, sed tantum exsecutio demandata. Nec eorum intererat etiam ex iusta et rationabili causa, si forsitan interesset ad uocem illorum, quibus exceptio iurisiurandi, de qua per probationes oblatas statim constare poterat, obuiabat, uel etiam aliorum qui non erant de ipsius Ecclesie gremio, de illius impotentia perscrutari, sed tantum metropolitano eisdem officio delegato. Cum ergo ipsi, habito super his omnibus prudentum uirorum consilio, parati essent eisdem instrumenti copiam exhibere, ac preciperent ipsis, ut, sequenti die, coram eis, hora statuta, parerent, audituri et facturi quod ordo posceret rationis; prepositus et archidiaconus  supra dicti, cum sociis suis, ad sedem apostolicam appellantes, ab eorum presentia contumaciter recesserunt. uerum, delegati predicti, in crastinum conuenientes, hora prefixa, uenerabilem fratrem nostrum . . . Dublinensem archiepiscopum  , et dilectos filios . . . cantorem . . . cancellarium  , et quamplures alios magistros Parisienses, ad suam presentiam uocauerunt, cum quibus communicato consilio, cum fide oculata constitisset eisdem memoratum decanum sufficientem ad officium sacerdotis, et idem, eadem die, ipsis et multis aliis presentibus, diuinum officium celebrasset, quod in eorumdem iudicum litteris perspeximus contineri, testes idoneos, quos adduxerat secum Parisius, receperunt, qui dixerunt eumdem una die hiemis post Natalem  Domini, et ante festum Epiphanie, per septem leucas uel amplius, totidem die sequenti, ac decem uel amplius tertio, commode perrexisse. Cum igitur eisdem de inquisitione ipsis iniuncta, et aliis que nuntii prefati capituli proponebant, plenius constitisset, contradictioni et appellationi eorum, cum fuissent inhibite, duxerunt nullatenus deferendum, prefatam electionem communi assensu, cum mora trahere ad se periculum uideretur, auctoritate prefati archiepiscopi confirmantes et decernentes contradictores pariter et rebelles, si qui de cetero apparerent, excommunicationis sententie subiacere. Litteras quoque capituli Ambianensis predictus  nobis exhibuit procurator, in quibus perspeximus contineri, quod, licet idem decanus, anno preterito, graui egritudine laborasset, sanitati tamen modo pristine restitutus, debitum potest plene officium exercere. Exhibuit insuper multorum abbatum sigillis litteras communitas, qui nobis humiliter supplicabant, ut confirmationem de ipso per predictos iudices celebratam, ratam et firmam dignaremur habere, cum in ipso nec corporis uigor deficiat, nec feruor deuotionis et fidei elanguescat. Nos igitur, his et aliis diligenter auditis, que partes coram nobis proponere uoluerunt, de communi fratrum nostrorum consilio, ita duximus prouidendum, discretioni uestre per apostolica scripta precipiendo mandantes, quatenus, quia debilitas corporis, que sola contra dictum  electum opponitur, cum in ceteris sufficiens reputetur, per ipsam inspectionem oculata fide potest melius deprehendi, uos, quibus in hac parte uices nostras committimus, cum de uestre discretionis prudentia plurimum confidamus, adhuc iterum ad maiorem cautelam faciatis uobis eumdem electum personaliter presentari, et, Deum habentes pre oculis, inspiciatis diligenter in eo circumstantias uniuersas, et, nisi eum uideritis tanta debilitate grauatum, ut episcopale officium non ualeat exercere, uos, omni appellatione cessante, metropolitano suo firmiter iniungatis, ut eum non differat consecrare; contradictores, etc. Quod si tanta debilitate laborat, ut ad pontificale officium exsequendum impotens habeatur, faciatis illum auctoritate  nostra cessare, precipientes Ambianensi capitulo, ut, infra quindecim dies, cum uestro consilio personam idoneam sibi concorditer eligant in pastorem; et, si forsitan infra prescriptum tempus concordare nequiuerint, uel in personam minus idoneam concordarint, uos, extunc, appellatione remota, personam idoneam, que tanto congruat oneri et honori, eis in episcopum assignetis; contradictores, etc. Quod si non omnes tu, frater episcope, cum eorum altero, ea nichilominus exsequaris.

Datum uI Non. Maii.



XLuI. . . . COLOCENSI ARCHIEPISCOPO. De episcopatu quodam, qui hic dicitur in terra filiorum Beloknese  , ad deuotionem apostolice sedis reducendo. 


Ex parte tua nostris fuit auribus intimatum, quod quidam episcopatus in terra filiorum Beloknese consistit, quem, cum nulli subsit metropoli, ad deuotionem apostolice sedis intendis reducere, ac iurisdictioni Ecclesie subdere Colocensis, dummodo tibi super hoc nostrum preberemus assensum. Nos autem, desiderio tuo, quantum cum Deo possumus, annuentes, presentium tibi auctoritate concedimus, ut, si premissis ueritas suffragatur, episcopatum ipsum tibi sit licitum ad deuotionem Ecclesie  Romane reducere, ac ipsum Colocensis Ecclesie subdere ditioni. Prouideas autem attentius, ne episcopatus ille sit Ecclesie Constantinopolitane subiectus, quia, cum ipsa Constantinopolitana Ecclesia nuper ad apostolice sedis redierit unitatem, eam nolumus suo iure priuari.

Datum, u Nonas Maii.



XLuII. . . . PRIORI ET CANONICIS SANCTI PETRI  TURGARCAN  . Ecclesias de Ttihebi [al. Tytheby], et de Wetorp [al. de Duthorpe], ipsis adiudicat. 

Olim, in presentia uenerabilis fratris nostri, I.  Albanensis episcopi, qui Roberto, ecclesie  uestre et magistro Columbo, uenerabilis fratris nostri, . . . archiepiscopi Eboracensis  , procuratoribus, fuerat concessus auditor, super querela quam habebant ad inuicem, taliter idem uester proposuit procurator, quod, cum M. et R.  de uilers, milites, uobis ius, quod habebant in ecclesiis de Tithebi  , et de Wectorp  , intuitu contulerint pietatis, bone memorie T.  tunc Eboracensis archiepiscopi, accedente consensu, et postmodum bone memorie R.  qui archiepiscopo successit eidem  , tam ipsorum militum, quam predecessoris sui chartis inspectis, ipsas ecclesias cum pertinentiis suis uobis concesserit, et in perpetuam eleemosynam confirmarit, felicis recordationis Alexander  papa, predecessor noster, uobis indulsit, ut in uestris ecclesiis, cum uacarent, tres uel quatuor possetis de concanonicis uestris statuere, quorum unum diecesano presentaretis episcopo, ut ab eo curam susciperet animarum; et de spiritualibus ei, uobis autem de temporalibus responderet, et, licet prefatus archiepiscopus, sui predecessoris inherens uestigiis, iam uobis concesserit et etiam confirmarit, quod ab ipso confirmatum uiderat et concessum, uos tamen, timentes, ne quid in uestrum preiudicium attentaret, a grauaminibus eius sedem apostolicam appellastis, ipsas ecclesias et omnia que habebatis protectioni apostolice committentes; et, quamuis appellationem huiusmodi sepius curaueritis innouare, ipse tamen appellationi non deferens, uos  a diuinorum celebratione suspendit, et postmodum in Cena Domini excommunicatos fecit per suos clericos nuntiari; deinde statuit uobis diem, ut uestra  ei studeretis ostendere instrumenta, in quo, cum uestros concanonicos presentassetis eidem, ut unus ab eo curam animarum susciperet, secundum indulgentie predicte tenorem, uestris ei tam confirmationibus quam indulgentiis presentatis, ipse, uobis ceteris restitutis, indulgentiam iam dictam retinuit, eam asserens esse falsam, propter quod ad nostram audientiam appellastis. Archiepiscopus autem, nichilominus ecclesiarum ipsarum bona fecit diripi uiolenter, et, exactionibus grauibus uobis impositis, capellanos uestros, qui ei super hoc satisfacere noluerunt, pro sua uoluntate suspendit et ecclesias interdixit. uerum, cum bone memorie G. prior uester, ab eodem archiepiscopo requisitus, an concanonici uestri auctoritate ipsius, uel uestra,  essent in ecclesiis memoratis, humiliter respondisset quod auctoritate indulgentie apostolice sedis per uos ibi fuerant instituti, idem archiepiscopus precepit eidem, ut in uos excommunicationis sententiam promulgaret; et, cum ei fuisset a priore responsum quod mallet uos absoluere quam ligare, ac facilius resignaret in eiusdem manibus prioratum, quam uos propter hoc excommunicationis uinculo innodaret, archiepiscopus, licet tunc non receperit prioratum ab eo, post paululum ipsum resignare nolentem a prioratu suspendit, mandans uobis, ne ipsum haberetis de cetero pro priore; sed uos, de appellatione confisi, sententiis sic prolatis nullatenus detulistis. Magister autem C. eiusdem  archiepiscopi procurator, ex aduerso respondit, quod uinculo eratis excommunicationis astricti, tum quia in clericos eiusdem, qui in predictis ecclesiis morabantur, manus inieceratis temere uiolentas, tum quia preter assensum diecesani episcopi ecclesias occupaueratis easdem, et in tales, iuxta consuetudinem Ecclesie Anglicane, per sedem apostolicam confirmatam, in siluis et sepius singulis annis excommunicationis sententia promulgatur. Indulgentiam insuper ipsam proposuit de iure suspectam, et, si suspecta non esset, non fuisse per eam generali terre consuetudini derogatum, de qua in ipsa mentio non fiebat. De consuetudine siquidem Ecclesie Anglicane procedit, ut, decedentibus personis, custodia ecclesiarum uacantium ad diecesanum  episcopum deuoluatur. Idem etiam procurator adiecit, quod predictis ecclesiis archiepiscopum spoliaueritis eumdem, unde ipsi restitutio competebat. Preterea,  etsi predicta indulgentia uera fuisset, asserebat eam ad illas ecclesias solummodo pertinere, que ad uos iure pertinebant utroque, non ad illas in quibus ius habebatis tantummodo patronatus. Qui etiam prescriptionem triginta annorum ad ultimum opponebat, asserens indulgentiam illam ad ecclesias pertinere predictas, cum earum nulla sufficiat tot personis, et indulgentia ab archiepiscopo ablata non fuerat, sed apud sacristam Suellen. deposita ut suspecta, per communem ad nos nuntium deferenda, que fuit uobis postmodum bis oblata; uerum autem non erat, quod archiepiscopus aliquid specialiter ab eisdem ecclesiis exegisset, sed, cum a subditis suis, propter expensas quas in exsilio fecerat, sibi peteret subueniri, et ipsi quintam partem reddituum  suorum unius anni ei duxerint offerendam, tam presentium quam absentium fuerunt redditus estimari; per confirmationes uero archiepiscoporum nichil iuris ecclesie uestre fuerat acquisitum, sed quod patroni concesserant, ius uidelicet patronatus, solummodo confirmatum. Deinde procurator ipse se obtulit probaturum, quod indulgentia illa eidem archiepiscopo a uobis exhibita fuerat, et de uestro  sequestrata consensu, nuntio reddenda communi, qui eam nostro conspectui presentaret, et quod postmodum ea uobis non in occulto, sed coram pluribus fuerat bis oblata; item, quod idem archiepiscopus predictas ecclesias possidebat, cum uos, clericis eius de ipsis eiectis ac manibus iniectis in eos, per uiolentiam occupaueratis easdem; preterea, quod dictus prior et uos, post promotionem eiusdem archiepiscopi, tres ei clericos presentaueratis ad ecclesias memoratas, et archiepiscopus illos instituerat in eisdem; similiter, quod uos, post excommunicationem, quam appellatio non precessit, et post manuum iniectionem, diuina presumpsistis officia celebrare, et quod idem prior, postquam in manibus archiepiscopi resignauerat prioratum, administrationem  ipsius eo sibi usurpauerat prohibente. His igitur coram auditore iam dicto propositis, quia nobis super iis non potuit fieri plena fides, causam ipsam uenerabili fratri nostro . . . . Eliensi episcopo  , et dilectis filiis . . . . de Leicestre  , et de Rupe abbatibus  duximus committendam, precipientes eisdem, ut, partibus conuocatis, et indulgentia sic detenta recepta, et detentore  illius ad eius restitutionem per censuram ecclesiasticam, appellatione remota, coacto, nisi archiepiscopus exceptiones probaret obiectas, uel earum aliquas per quas uestrum deberet propositum impediri, cum secundum rerum naturam, uix possent uniuersa probari, eumdem archiepiscopum in moderatas expensas parti contrarie condemnarent, sicut iustum esset, restitutis ablatis, nichilominus audituri que super principali proponerentur hinc inde, et, inspectis attestationibus, quas eis sub bulla nostra misimus interclusas, quod iustum esset, appellatione remota, statuerent et facerent auctoritate nostra firmiter obseruari. Ceterum, iudices ipsi, nostro super his recepto mandato, sicut ex litteris ipsorum accepimus, partes ad suam presentiam  conuocarunt, et, omnibus iudicialibus, sicut decuit, obseruatis, ac detenta indulgentia restituta, post publicationem attestationum et disputationum habitam super eis, cum esset allegationibus renuntiatum hinc inde, nisi forte ad interrogationem eorum alterutra partium aliquid duceret allegandum, considerantes quod causa ipsa difficilis haberetur, ad sententiam proferendam procedere noluerunt, sed eam plene instructam de consensu partium remiserunt ad apostolice sedis examen. Nuntiis igitur partium in nostra presentia constitutis, dilectum filium M.  , Sancti Theodori diaconum cardinalem, dedimus auditorem, quo referente didicimus, quod ex parte uestra contra ipsum archiepiscopum quatuor principaliter proposita fuerant: quod post  appellationem ad nos interpositam sepe dictum priorem suspenderat, et uos denuntiauerat excommunicationis uinculo subiacere; bladum etiam de ecclesiis iam dictis extraxerat; et ad redemptionem quemdam uestrum cegerat capellanum; et compulerat uos hac de causa subire magnas expensas; uerum, ex altera parte fuerat econtra responsum: quod appellatio uestra nullius fuerat firmitatis, cum contra inhibitionem sub anathematis pena factam in synodo generali, iuxta consuetudinem Ecclesie Anglicane, ne quis uacantes ecclesias absque diecesani consensu sibi presumeret usurpare, iam dictas ecclesias uobis usurpaueratis post obitum personarum, per quod constabat, uos excommunicationis  sententiam incurrisse, unde non poteratis per appellationem interpositam uos tueri, qui ligati fueratis sententia generali; super eo autem quod bladum de ecclesiis illis extraxerat, usus fuerat iure suo, cum ecclesiarum uacantium in diecesi sua sibi custodia competat, secundum antiquam consuetudinem hactenus obseruatam; nec capellanum uestrum ad redemptionem compulerat, sed receperat ab eo que de ipsis ecclesiis eum recepisse credebat; neque uos impulerat ad faciendas expensas, sed uos ipsum et uosmetipsos ad illas potius impulistis. Nos igitur, attestationibus et allegationibus,  indulgentiis et concessionibus, nec non priuilegiis et confirmationibus diligenter inspectis, cum de multis appellationibus legitime interpositis plene constiterit, suspensionis et excommunicationis sententias, in iam dictum priorem et uos ab ipso archiepiscopo promulgatas, decreuimus non tenere, ipsumque archiepiscopum ad restitutionem omnium, que ab ecclesiis illis extraxit, et extorsit a capellano iam dicto, et ad recompensationem etiam expensarum quas uos noscimini hac de causa fecisse, per sententiam duximus condemnandum, adiudicantes uobis, cum suis pertinentiis ecclesias memoratas. Nulli ergo . . ., hanc paginam sententie nostre infringere, etc. Si quis autem, etc.

Datum II Kalendas Maii.



XLuIII  . W. DOMINO DE GUIRCHIA. Recipit sub protectione beati Petri, cum annuo censu unius bisantii. 


Solet annuere sedes apostolica piis uotis, et honestis petentium desideriis fauorem beneuolum impertiri. Eapropter, dilecte fili, nobilis uir, tuis precibus grato concurrentes assensu, personam tuam cum omnibus bonis sub beati Petri et nostra protectione suscipimus, et presentis scripti patrocinio communimus. Ad indicium autem huius protectionis ab apostolica sede percepte, unum bisantium gratis oblatum solues nobis nostrisque successoribus annuatim. Nulli ergo, etc.

 Datum . . . III Nonas Maii, anno octauo.



XLIX  . ALFERADAE MULIERI. Ecclesiam ab ipsa fundatam sub protectione recipit. 

Solet annuere, etc., usque assensu. ecclesiam, quam in honorem Sancte Marie in Baroli uilla fundasti, cum omnibus bonis, etc., usque communimus. Ad indicium autem huius protectionis a nobis obtente, obolum unum auri persolues nobis nostrisque successoribus annuatim. Nulli ergo, etc.

Datum, u Idus Maii.



L  . . . . . REGI CASTELLAE. Ipsum ob Iudeos ac Saracenos in honore habitos increpat. 


Non minus pro illorum peccato qui faciunt, quam pro eorum qui sustinent detrimento, dolemus et grauiter conturbamur, quod regia celsitudo illis se grauem exhibet et seueram, quibus benigna et propitia deberet adesse, illosque molestat, quos precipue fouere deberet. Accepimus autem, quod, cum uniuersos clericos regni tui ab omni exactione absolueris et collecta, mutata tandem post tempora uoluntate, ipsis, pro uelle tuo, collectas et exactiones  imponis, et, cum serui Iudeorum emptitii siue uernaculi conuertuntur ad fidem, licet pretium quod pro talibus dari debet, in canone sit taxatum, per Iudeos ipsos tantum facis de bonis episcopalibus detineri, quantum ipsi eosdem seruos ualuisse firmauerint iuramento. Unde, nuper a uenerabili fratre nostro . . . . Burgensi episcopo, pro quadam Sarracena, Iudei cuiusdam ancilla, quam uix asserit decem solidos ualuisse, ducentos aureos recipi mandauisti, et, licet, super eo quod Iudeos et Sarracenos tui regni compelli ad soluendas decimas de possessionibus non permittis, litteras tibi apostolicas duxerimus transmittendas, tu tamen, nedum eos noluisti ad decimarum solutionem inducere, uerum etiam liberiorem eis decimas non soluendi et emendi  ampliores possessiones licentiam tribuisti, ut, Synagoga crescente, decrescat ecclesia, et libere preponatur ancilla. Cumque olim idem episcopus in nostra esset presentia constitutus, tu, ditiorem ecclesiam, que in sua diecesi habebatur, tibi cum omnibus pertinentibus ad eamdem usurpans, eam cuidam abbatisse Cisterciensis ordinis concessisti, et episcopum ipsum, quoniam apud abbatem Cisterciensem mouerat contra ipsam abbatissam super eadem ecclesia questionem, compulisti ad confirmationem concessionis illius, et tam ipsum etiam quam canonicos eius, ad concessionem ipsius ecclesie, et ad faciendam canonicam abbatissam, minis et terroribus induxisti. Ecclesiam quoque Sancti  Iuliani de Mena, quam predecessores ipsius a te pro mille marabotinis redemerant, occupasti, eam illi restituere contradicens, neque uis Burgensi Ecclesie dare decimas de prouentibus, qui tibi ex diecesi Burgensi proueniunt, licet progenitores tui eas consueuerint exhibere. Abbatem etiam et clericos de Couaruuias, qui eidem episcopo rebelles et inobedientes existunt, in suo errore defendis, prebens eis auxilium contra illum.  Ne igitur, carissime in Christo fili, ecclesiasticam libertatem deprimere, et Synagogam, ac Moskitam extollere uidearis, neque in Ecclesiam, sponsam Christi, aut ministros ipsius exerceas que tue fidei puritatem offuscent, serenitatem regiam monemus in Domino et hortamur, quatenus predicta omnia et in te corrigas  per te ipsum, et in aliis corrigi concessa tibi facias potestate. Alioquin, quantumcunque personam tuam in Domino diligamus, quia ecclesiarum oppressionem, quarum est nobis cura commissa, pati nolumus nec debemus, ut regi Deo potius quam regi homini deferamus, uenerabilibus fratribus nostris . . . . Oscensi, et . . . . Tirasonensi episcopis, et dilecto filio, decano Tirasonensi, nostris litteris nos noueris iniunxisse, ut te ad huiusmodi per censuram ecclesiasticam, appellatione remota compellant.

Datum, III Nonas Maii.



LI. ARCHIEPISCOPO GNESNENSI. Consulenti an dispensare posset super matrimonio in sexto consanguinitatis gradu per ignorantiam contracto, respondet, dissimulari posse. 


Prouidi pastoris exercere officium comprobaris, cum in his que tibi dubia sunt, et parere possent periculum animarum, apostolice sedis imploras oraculum, ipsius, sicut asseris, paratus adherere consiliis et iussionibus obedire. Sane, sicut apostolatui nostro ex litteris tue fraternitatis innotuit, quidam parochianus tuus, uxore sua uiam uniuerse carnis ingressa, sibi aliam copulauit, que in sexto  consanguinitatis gradu, eo tamen penitus ignorante, priorem contingebat uxorem. Cum autem postmodum ex relatione quorumdam, hoc ad utriusque notitiam peruenisset, licet, suscepta prole, iam insimul triennio permansissent, tuum tunc, et per te nostrum, humiliter consilium postularunt. Nos igitur, fraternitati tue duximus respondendum, quod, nisi aliud impedimentum obsistat, dissimulare potes, ut in copula sic per ignorantiam contracta dispensatiue ualeant remanere.

Datum uI Idus Maii.



LII. ARCHIEPISCOPO SENONENSI  . Indulgetur quod uisitet prouinciam Senonensem et corrigat corrigenda. 


Quia, seculo senescente, in sua segnescit meditatione Maria, et, in sororis auxilium inardescens, Marthe negotiis occupatur, cogunt nos occupationes assidue, quibus in hoc mundi uespere plus solito angimur, et fortius quam hactenus aggrauamur, illis committere uices nostras, qui, cum sunt in partem nostre sollicitudinis euocati, talentum sibi creditum non ligant in sudario, sed erogant potius ad usuras, et in quorum ore non est uerbum Domini alligatum, sed eructare norunt potius uerbum bonum, et de thesauro cordis sui tam uetera quam noua proferre. De scientia igitur et discretione tua tanto amplius confidentes, quanto familiarius et frequentius  in multis sumus et magnis experti, toti Senonensi prouincie in te duximus consulendum, presenti tibi pagina indulgentes, quatenus, auctoritate non tam tua quam nostra, ipsi prouincie officium uisitationis impendas, corrigens que corrigenda cognoueris, et statuens que uideris statuenda; cumque nemo cogatur suis stipendiis militare, nec os sit boui trituranti claudendum, procurationes accipias moderatas; et beneficia, que tanto tempore in ecclesiis eiusdem prouincie uacare contigerit, quod ad nos secundum Lateranensis statuta concilii earum donatio deuoluatur, que iam tandiu uacauere, idoneis personis assignes, examinaturus  causas que ad tuam audientiam deferentur, et fine canonico decisurus. Si quando uero a te fuerit appellatum, competentem terminum statuas appellanti, ad quem nisi appellationem interpositam fuerit prosecutus, extunc in ipso negotio, non obstante huiusmodi appellatione, procedas, eos autem, qui propter sacrilegam manuum iniectionem in canonem inciderint sententie promulgate, aut etiam inciderunt, secundum Ecclesie formam, auctoritate nostra fretus, absoluas, nisi forsan eorum excessus tam grauis uel enormis existeret, ut eos merito crederes ad sedem apostolicam destinandos. Nos autem, sententiam, quam rationabiliter tuleris in rebelles, ratam haberi uolumus, et precipimus inuiolabiliter obseruari.

 Datum, Iu Idus Maii.



LIII  . . . . . . . TERDONENSI EPISCOPO  , ET BONO IOANNI, SUBDIACONO NOSTRO, CANONICO uERCELLENSI. Dat eis prouinciam inquirendi de episcopatu Alexandrino. 

[In litteris bone memorie Alexandri pape, predecessoris nostri, perspeximus contineri, quod ipse precibus consulum, cleri et populi Alexandrinorum uolens fauorem beneuolum impertiri, ad instantiam et petitionem bone memorie Galdini  , archiepiscopi, apostolice sedis legati, et consulum Mediolanensium, rectorum etiam Lombardie ac Marchie, deliberatione prehabita diligenti, Alexandrinam  Ecclesiam, et ipsam pariter ciuitatem, in honorem beati Petri constructam, pontificalis dignitatis titulo insigniuit, bone memorie Arduinum, sancte Romane Ecclesie subdiaconum, eisdem concedens in episcopum et pastorem, diecesi sibi nichilominus assignata. Eodem uero electo, nondum in episcopum consecrato, uiam uniuerse carnis ingresso, substitutus est alius, qui consecrationis munus similiter non percepit. Ad consilium autem bone memorie Algisii  , successoris archiepiscopi memorati, ut scandalum sedaretur, et sopiretur odium, quod multi aduersus predictam conceperant ciuitatem, idem noster statuit predecessor, ut Alexandrina et Aquensis Ecclesie unirentur, ita, quod Alexandrina prima sedes existeret, et Aquensis secunda,  eidem archiepiscopo suis dans litteris in mandatis, in eumdem episcopum  , et per eum Ecclesiam suam, ad hoc induceret diligenter. Archiepiscopus autem, mandatum apostolicum cupiens exsecutioni mandare, cum ipse personaliter Alexandriam nequiuisset adire. . . . . Modociensem archipresbyterum, illuc studuit destinare; sed, impediente Alexandrine ciuitatis electo, negotium tunc per eum non potuit consummari. Ne igitur quod pro bono pacis fuerat ordinatum, per malignorum fallaciam differretur, idem archiepiscopus, uocatis Mediolanum prefato episcopo, et quibusdam clericis ciuitatis predicte, ecclesias predictas uniuit statuens, ut Aquensis episcopus in Alexandrina ecclesia episcopalia ministraret, et Alexandrinus  episcopus uocaretur, sibi iure Aquensis Ecclesie reseruato; sed huiusmodi unio non est effectum debitum consecuta. Nuper autem dilecti filii, Anselmus presbyter, et nobilis uir, Rufinus, miles, ad nostram presentiam accedentes, ex parte tam cleri quam populi ciuitatis eiusdem, nobis humiliter supplicarunt, ut, cum sint tanquam oues sine pastore passim errantes, eo quod non habent proprium, et alienum penitus non admittunt, ne post greges sodalium diutius euagari cogantur, dignaremur eisdem pastorem proprium prouidere. Nos igitur, quanquam iura predicte ciuitatis eiusdem ab apostolica sede prouida deliberatione concessa, firma uelimus et inconcussa seruari, attendentes tamen, quod, licet duo electi fuerint in ciuitate  predicta, neuter tamen eorum exstitit in episcopum consecratus, et unio postmodum constituta non fuerit effectui mancipata, et quod a tempore predicti predecessoris nostri non habuerint episcopum, uel electum, in tanto negotio cum maturitate, de fratrum nostrorum consilio, duximus procedendum, discretioni uestre per apostolica scripta precipiendo mandantes, quatenus, uocatis quos propter hoc uideritis euocandos, et diligentius inquisitis que circa negotium ipsum uideritis inquirenda, si fieri poterit absque graui scandalo et enormi preiudicio aliorum iuxta primum modum siue secundum prouideatis eisdem, appellatione remota, personam idoneam in pastorem; alioquin omnia, que super his inueneritis,  presentiam transmittatis, ut, per uestram relationem instructi, prout expedire uiderimus, in ipso negotio procedamus.

Datum, u Id. Martii.


Instrumentum  , quo Alexandrini, Alexandro PP. III, successoribusque eius, ac Romane Ecclesie, subiectionem, reuerentiam ac fidelitatem promittunt.




[In nomine Domini, anno Dominice Incarnationis 1169, et undecimo anno pontificatus domini nostri Alexandri III, summi pontificis et uniuersalis pape, mense Ianuarii, tertia indictione, nos, Rufinus Blancus, et Guilielmus de Bergamasce  , consules  de ciuitate Alexandria, notum facimus quod in presentia dominorum, Bernardi, Portuensis episcopi, ac Ubaldi, tituli Sancte Crucis; Ioannis, tituli beati Ioannis et Pauli; Ildebrandi, tituli Basilice duodecim apostolorum; Ioannis, tituli Sancte Anastasie; Alberti, tituli Sancti Laurentii in Lucina; Guilielmi, tituli Sancti Petri ad uincula, Bosci  , tituli Sancte Pudentiane; Petri, tituli Sancti Laurentii in Damaso; Ioannis, tituli Sancti Marci, Theodini, tituli Sancti uitalis, presbyterorum cardinalium; et Iacinthii, Sancte Marie in Cosmedin; Cencii, Sancti Adriani; Manfredi, Sancti Georgii; Hugonis  , Sancti Eustachii; et Petri, Sancte Marie in Aquiro, diaconorum cardinalium; et subscriptorum testium, qui ad hoc rogati uenerunt,  Petri uidelicet Sarraceni Senescalci; Ioannis Ancille Dei Manescalci; Petri Butticularii; Alberti, et Albertini Hostiariorum, ex parte omnium consulum, et populi predicte ciuitatis; per fustem offerimus Deo, et beato Petro, et uobis, prefato domino nostro, pape Alexandro, uestrisque Catholicis successoribus, sancteque Romane Ecclesie in perpetuum, terram scilicet proprii iuris nostri, que est infra predictam ciuitatem, quam populus ipsius ciuitatis ad construendam ibi ecclesiam emit; et per eamdem inuestituram uolumus terram ipsam omni tempore Romane Ecclesie iure proprietario  pertinere. Preterea, de communi consilio Consulum et totius populi mandato, militum domos  et mercatorum, et quorum facultas uidebitur sufficiens ad boues  habendos, de singulis domibus tres denarios eiusdem terre in festo Beati Martini exsoluent singulis annis. Ceteri de singulis domibus unum denarium, et infra octauas beati Martini soluent ei, cui Romanus pontifex iusserit. Consules uero, qui per tempora ibi constituentur, fidelitatem uobis, uestrisque successoribus, omni occasione et contradictione remota, iurabunt. Nos quoque, de mandato aliorum consulum, et populi ciuitatis, uobis  fidelitatem fecimus, et, nostras manus, licet indignas, inter uestras sacratissimas manus mittentes, uobis hominium fecimus. Et populus terre, quando communiter iurabunt consulibus, singulis scilicet trienniis, sicut constitutum est, iurabunt pariter et Romano pontifici. Hoc scriptum, quia interfui, scripsi ego Falco, notarius et scriba sacri Beneuentini palatii; ego Petrus Sarracenus, senescalcus, testis; ego Guiscardus, testis ego Petrus, butticularius, testis, ego Albertus, hostiarius, testis; ego Albertinus, hostiarius, testis.]



LIu. UNIuERSIS ABBATIBUS, PRIORIBUS, ET ALIIS BURGENSI ECCLESIAE DIeCESANA LEGE SUBIECTIS. Ut ad synodum semel in anno accedere non recusent. 


Exposita nobis uenerabilis fratris nostri . . . episcopi uestri, petitio continebat, quod ad synodum eius semel in anno conuenire ad cathedralem Ecclesiam recusastis, quadam prescriptione longi temporis uos tuentes. Cum igitur talis occasio ad hoc non possit nec debeat uos tueri, per apostolica uobis scripta districte precipiendo mandamus, quatenus semel in anno ad synodum, quam idem episcopus apud cathedralem ecclesiam duxit celebrandam, sine contradictione qualibet accedatis, salubria eius monita et mandata recipientes humiliter et deuote. Alioquin, sententiam, quam idem episcopus in uos propter hoc rationabiliter promulgaret, ratam faceremus  haberi.

Datum, III Nonas Maii.



Lu  . CONSTANTINOPOLITANO IMPERATORI. Transmittit ad Grecos B.  tituli sancte Susanne presbyterum cardinalem, apostolice sedis a latere legatum, illumque imperatori commendat. 

Diuisis aliis uestibus Domini Iesu Christi, tunica inconsutilis uni cessit in sortem, ut ipsius Ecclesia, quam sicut uestimentum induit, una esset, et in ea unus, uelut in piscina probatica, sanaretur, extra ipsam languentium multitudine remanente. »In circuitu etenim impii ambulant, et in eam intrare nequeunt et sanentur, cum mens diuisa impetrare  non ualeat, et ue ingredienti terram duabus uiis!« Ut ergo ipsius illibata ueritas seruaretur, unum eidem Dominus, uidelicet beatum Petrum, caput constituit et magistrum, ut quasi Ne archam, extra quam animantia derelicta in diluuio submerguntur, in uno cubito  consummaret, pro cuius fide, ne in sua passione deficeret, specialiter exorauit, eidem precipiens, ut fratres suos conuersus aliquandiu confirmaret. uerumtamen, Grecorum Ecclesia,  usque ad hoc tempus ab unitate declinans, post greges sodalium euagando, ipsius magistro se subtraxit, et, ut Ephraim facta, quasi columba seducta inuocauit Aegyptum, et ad Assyrios properauit, et, que debuerat propter tempus esse magistra, rursus indigere uidetur, ut doceatur que sint elementa exordii sermonum Dei; eo quod peccauit in illum qui omnem edocet ueritatem; et, cum idem sit benignitas Patris et Filii, peccatum commissum in eum ex malignitate presumitur processisse, cui deest quelibet materia excusandi. Fermentum quoque non eiecit a domo, ut peccaret in eum a quo Spiritum sanctum procedere renuit confiteri, non attendens, ut debuit, quod qui Filium inhonorat, iniuriatur et Patri qui est unum cum ipso. Ad iracundiam  ergo, quasi Ephraim, in amaritudinibus suis Dominum prouocauit, ab illius magisterio discedendo, qui Cephas, id est caput, meruit appellari; recedens a Iuda, suo in Samaria solio collocato, propter quod super eam uenit sanguis ipsius, iniquitate sua, quasi Amorrhei populi, consummata. uocauit enim Dominus suos sanctificatos et fortes, et ingressi sunt portas eius, per quos male perditis malis, uineam suam aliis agricolis, qui sibi suis temporibus reddent fructum, tradidit excolendam, Grecorum imperio ab inobedientibus et superstitiosis translato ad obedientie filios et deuotos, qui super altari placabili Domino suorum offerant uitulos labiorum. Translato ergo imperio, necessarium ut  ritus sacerdotii transferatur, quatenus Ephraim, reuersus ad Iudam, in azymis sinceritatis et ueritatis, expurgato fermento ueteri, epuletur. Ut autem in deuotione ac fidei puritate, iuxta institutiones sacrosancte Romane Ecclesie, quam Dominus omnium ecclesiarum matrem constituit et magistram, predicta ecclesia plenius informetur, nos, qui curam gerere omnium ecclesiarum tenemur, quibus in beato Petro precipit Dominus pascere oues suas, ipsam tanquam filiam principalem et specialem uisitare uolentes, quoniam occupationes assidue, quibus plus solito pregrauamur, nos ad eamdem ecclesiam accedere personaliter non permittunt, etsi audiuerimus illuc dilectos filios, S. tituli Sancte Praxedis, et P. tituli Sancti Marcelli presbyteros  cardinales, apostolice sedis legatos, de Hierosolymitanis partibus accessisse, quia tamen super hoc mandatum non habuerant speciale, dilectum filium, B. Tituli Sancte Susanne presbyterum cardinalem, apostolice sedis legatum, uirum utique prouidum et discretum, litteratum pariter et honestum, quem inter ceteros fratres nostros sinceritatis brachiis amplexamur, ad partes ipsas a latere nostro duximus destinandum, ut, iuxta uerbum  propheticum, efficacius et ualidius euellat et destruat, edificet et plantet, prout quelibet suo uiderit officio indigere. Nos autem, sententiam, quam canonico protulerit in rebelles, ratam haberi uolumus, et precipimus inuiolabiliter obseruari. Quocirca, imperialem magnificentiam rogamus attentius, monemus et exhortamur in Domino, quatenus, ipsum tanquam personam nostram benigne recipiens et honorans, in cuius persona honorari reputamus nos ipsos, eidem, cui dedimus specialiter in mandatis, ut ad honorem et profectum tuum diligenter et prudenter intendat, tuum prebeas auxilium et fauorem, ut, per ipsius industriam, te fauente, statu illius ecclesie reformato, ab eo merearis in solio stabiliri, a cuius dextris in uestitu deaurato regina circumamicta  uarietate consistit, et nos pro honore ipsi exhibito tue celsitudini teneamur ad gratiarum uberes actiones.

Datum Idibus Maii.



LuI  . ARCHIEPISCOPIS, EPISCOPIS, ET UNIuERSIS PRAELATIS, IN IMPERIO CONSTANTINOPOLITANO CONSTITUTIS. Mandat ut legatum sedis apostolice benigne recipiant et honorifice pertractent, eiusque statuta obseruent.




LuII. MARCHIONI MONTIS-FERRATI. Ut Romanam Ecclesiam diligat et honoret.






LuIII. LITTERAE MARCHIONIS MONTIS-FERRATI. De suo erga Ecclesiam Romanam amore et obsequio oratorem ad papam mittit, et eum de rebus apud Constantinopolim gestis certiorem facit.





LIX. . . . ABBATI ET CONuENTUI CASAE-DEI. De episcopatu in ciuitate Montispilosi instituendo. 

Ad prouidendum ciuitati Montispilosi  pontificem specialem, duo principaliter nos inducunt, numerosa uidelicet populi multitudo, que, in periculum animarum suarum, quasi grex sine pastore uagatur, et prioratus uestri defectus, qui tam in spiritualibus quam temporalibus irreparabile detrimentum incurrit. Cum igitur in religionis uestre fauorem, que tunc temporis in loco illo ualde uigebat,  fuerit uobis ab apostolica sede concessum, ut episcopalis dignitas cederet ordini monachali, quia tamen, cessante causa, cessare debet effectus, presertim ubi periculum imminet animarum, de fratrum nostrorum consilio disposuimus, non ut predecessorum nostrorum statutis derogare uelimus, sed ut animarum saluti prudentius consulamus, pontificalem ipsi loco restituere dignitatem. Cum autem propter hoc semel, et iterum, uos ad presentiam nostram  citauerimus, certam uobis formam scribendo, secundum quam uobis intendimus prouidere, licet tandem duos de fratribus uestris ad sedem apostolicam direxeritis, quia tamen asserebant se super hoc non habere mandatum, ad maiorem cautelam in ipso negotio non duximus procedendum, sed ad omnem excusationis materiam auferendam, ecce nunc tertio peremptorie uos citamus, per apostolica uobis scripta precipiendo mandantes, quatenus usque ad festum Sancti Michelis proximo uenturum, per procuratores idoneos, qui plenam super hoc habent potestatem, nostro uos conspectui presentetis. Alioquin, extunc, sicut diuinus nobis motus ingesserit, etiam uobis absentibus, fauente Domino, procedemus.

 Datum Rome, Xu Kalendas Iunii.



LX.  WIGORIENSI EPISCOPO, ET . . . ABBATI CICESTRENSI, ET . . . DECANO EBORACENSI. De eodem argumento ac in epistola huiusce libri octaui 33  

Meminimus uobis sub hac forma litteras apostolicas destinasse, quod uidelicet grauem nobis dilecti filii. . . prior et conuentus de Tinemut., transmisere querelam, quod, cum Ecclesia de Wdehorn pertineat ad presentationem ipsorum, uenerabilis frater noster . . . Dunelmensis episcopus, post reclamationem et appellationem ab eis ad nos interpositam, dilectum filium, nepotem uenerabilis fratris nostri, I. Albanensis  episcopi, presumpsit instituere in eadem, occasione cuiusdam nostri mandati, quod propter tacitam ueritatem meruit de certa scientia reuocari, quamuis predictus prior, propter litteras comminatorias a uenerabili fratre nostro . . . Eliensi episcopo, auctoritate nostra dilecto filio . . . abbati Sancti Albani, directas, cum prefato Dunelmensi episcopo, contradicente conuentu, per litteras eiusdem abbatis sui coactus presentauerit et inuitus, ita, quod illi presentationi conuentus nunquam uoluit adhibere consensum, sed penitus contradixit. Unde, suppliciter postulabant, ut quod taliter actum fuerat dignaremur irreuocabiliter irritare. uerum, dilectus filius, Wiscardus, procurator memorati nepotis episcopi Albanensis, coram dilecto filio, H. Sancti Eustachii diacono cardinale, quem  ei concessimus auditorem, proposuit, quod, cum ipse, pretermisso iuris ordine, fuisset iam dicta ecclesia per uiolentiam spoliatus, antequam restitutionis beneficium obtineret, in preiudicium eius prefati monachi  super huiusmodi petitione non debebant audiri, sed, cum restitutionis gratiam impetrasset, paratus eis iustitie plenitudinem exhibere. Nos igitur, uni gratiam et alteri iustitiam exhibere uolentes, dicto abbati Sancti Albani, qui predictam ecclesiam nostri detinet auctoritate mandati, per apostolica scripta mandamus, quatenus predictam ecclesiam ex parte nostra nepoti sepedicti Albanensis episcopi recommendatam a nobis assignet, ita, quod ipse prouentus ex ecclesia sibi recommendata percipiat, eamque sine preiudicio prioris et conuentus de Tinem. custodiat et gubernet. Postquam autem eamdem ecclesiam obtinuerit recommendatam, uos, partibus conuocatis, audiatis, tam super possessorio quam super petitorio, que fuerint hinc inde proposita, et, Deum habentes  pre oculis, sublato cuiuslibet contradictionis et appellationis obstaculo, quod iustum fuerit statuatis, facientes, etc. Si qua uero partium . . . nullis litteris ueritati, etc. Quod si non omnes . . . tu, frater episcope, cum eorum altero, etc. Quia uero nostrum omnibus iudicium est commune, per apostolica uobis scripta mandamus, quatenus, nisi pars utraque consenserit, ut per uos iuxta formam prescriptam memoratum negotium terminetur, uos, appellatione remota, usque ad calculum definitiue sententie procedentes, causam sufficienter instructam ad nostrum referatis examen, prefigentes partibus terminum competentem, quo recepture sententiam nostro se conspectui representent.

Datum, XuII Kalendas Iunii.

 Scriptum est abbati Sancti Albini, ut predictam ecclesiam, quam nostri detinet auctoritate mandati, ex parte nostra nepoti sepe dicti Albanensis episcopi, uel procuratori ipsius, recommendatam a nobis assignet.

Scriptum est etiam . . . Eliensi, et . . , Dunelmensi episcopis, ut si abbas eam illi assignare neglexerit, ipsi eam assignent eidem.



LXI  . . . . EPISCOPO  . . . DECANO ET MAGISTRO H. CANONICO HILDESEMENSIBUS. De prebenda in Ecclesia S. Willehaldi Bremen. Danieli clerico assignanda. 

 [Litteras uestras accepimus, per quas nobis significare curastis  , quod, cum pro dilecto filio, Daniele, clerico uobis scripserimus, ut eum de prebenda ecclesie  Sancti  Willehaldi Bremensis,  quam dicebat ad donationem nostram fuisse iuxta Lateranensis statuta concilii deuolutam, curaretis auctoritate apostolica inuestire, si canonici, quibus super hoc scribebamus, hoc exsequi non curarent, Herberto, preposito, et quibusdam canonicis eiusdem ecclesie, cum ipso Daniele, et magistro B. canonico ipsius ecclesie, in uestra propter hoc presentia constitutis, sic  fuit de facto propositum coram uobis, quod idem Herbertus  , prepositus, quondam eiusdem ecclesie simplex existens canonicus, de ipsa ecclesia in maioris ecclesie canonicum est electus, et postmodum, unius anni, uel anni et dimidii, spatio euoluto, in ipsa ecclesia Sancti Willehaldi  in prepositum est assumptus, priorem prebendam nichilominus retinens, quam  in ipsa ecclesia tunc habebat,] et super hoc patres consentiebant ad inuicem, hec ita fuisse dicentes. Fuit etiam ab una parte propositum, quod ipse prepositus, preter prebendam illam, aliam prebendam habebat prepositure connexam, quam idem prepositus, et fautores ipsius, inficiati sunt esse prebendam. Preterea, fuit allegatum de iure, quod, ex quo idem prepositus de minori Ecclesia uocatus fuerat ad maiorem, prior prebenda inceperat de iure uacare, iuxta canonum instituta. Deinde, fuit ex parte clerici allegatum, primam fuisse ordinationem eiusdem ecclesie, ut in ea tredecim essent persone, prepositus scilicet cum duodecim fratribus, que nullatenus seruaretur, nisi diceretur illa prebenda uacare. Sed prepositus allegabat econtra, quod  erat fere  de consuetudine generali, quod unus in eadem ecclesia plures prebendas haberet. Adiectum est etiam, prebendam illam ratione alia non uacare, quia, cum archiepiscopus Bremensis prepositum ipsum de prepositura in plena synodo inuestiret, tam preposituram  , quam prebendam illam, ei de canonicorum confirmauit assensu,] eos qui super hoc inquietarent eumdem uinculo excommunicationis astringens. Unde obiiciebatur clerico memorato, quod propter hoc sententiam excommunicationis incurrisset; sed, ipse talem confirmationem interuenisse negabat; que si etiam interuenit, asserebat eam non tenere de iure, quoniam nemini res illa rationabiliter poterat confirmari, que de  iure obtineri non potest. Dicebat etiam, se propter hoc excommunicationis sententia nunquam fuisse ligatum, cum super his experiretur auctoritate maioris. [uerum  , cum uobis dubium uideretur, utrum, cum aliquis de una prebenda eligatur ad  aliam, statim prior uacare incipiat, an per sententiam debeat adiudicari eidem, an propter confirmationem huiusmodi que superius est expressa, prebenda illa dici debeat non uacare, nos consulere uoluistis, priusquam uelletis super hoc aliquid definire. Cum igitur, si est ita, prebenda illa, etsi non de facto, de iure tamen uacare noscatur, discretioni uestre per apostolica scripta precipiendo mandamus, quatenus iam dictum prepositum, ut prebendam illam sine difficultate resignet, monitione premissa, per censuram ecclesiasticam, appellatione remota cogatis, quam, cum de facto uacauerit, clerico memorato, auctoritate nostra suffulti, sublato appellationis obstaculo, conferre curetis,] eum in corporalem possessionem inducentes ipsius, et defendentes inductum;  eos autem, qui se temere duxerint opponendos, per districtionem ecclesiasticam compescatis. Quod si non omnes . . . tu, frater episcope, cum eorum altero, etc.

Datum, XIu Kalendas Iunii.



LXII. B. TITULI SANCTAE SUSANNAE PRESBYTERO CARDINALI, APOSTOLICAE SEDIS LEGATO  . Indulgetur, quod, nisi patriarcha Constantinopolitanus in ecclesia Constantinopolitana idoneos uiros assumat, ipse uiros litteratos et honestos instituat in dicta ecclesia, prout uiderit expedire. 

His fiducialius et plenius committimus uices nostras, quorum probitatem et scientiam iugiter  experimur. Cum ergo plene legationis officium in imperio Constantinopolitano tibi, cuius discretionem in multis sumus experti, duxerimus committendum, ut illud melius et plenius exsequaris, recipiendi cessionem episcoporum, et transferendi eos undecunque sint, qui ad sedes alias in eodem imperio constitutas fuerint postulati, liberam tibi concedimus auctoritate presentium facultatem; similiter concedentes, ut eos, qui pro uiolenta manuum iniectione in late sententie canonem inciderunt, secundum ecclesie formam absoluas. Ad hec, cum uenerabili fratri nostro, patriarche Constantinopolitano  , duxerimus indulgendum, ut ad Ecclesiam Constantinopolitanam, patriarchalem uidelicet,  in qua uel nulli, uel pauci erant tunc temporis canonice instituti, idoneos uiros assumeret, addito, quod nec carni nec sanguini acquiesceret aliter quam deceret, sed attenderet merita et scientiam ponderaret, quoniam, in omni gente, qui facit  iustitiam acceptus est Deo, auctoritate tibi presentium indulgemus, ut, si patriarcha ipse a te commonitus procedere forte neglexerit, uel distulerit, iuxta formam indulgentie sibi date, tu in eadem ecclesia, que, sicut ecclesias alias in Constantinopolitano imperio constitutas dignitate precellit, sic debet inter eas personarum non tam numero  efflorere, de quacunque natione uiros litteratos et honestos instituas, prout uideris expedire, tam in hoc quam in aliis supra scriptis, sublato appellationis obstaculo, processurus. Nulli ergo, etc.

Datum XIII Kal. Iunii.



LXIII  . UNIuERSO CLERO, ET POPULO IN CHRISTIANO EXERCITU APUD CONSTANTINOPOLIM CONSTITUTO. Mandat, ut super terre sancte recuperatione imperatori Constantinopolitano tribuant auxilium et consilium.





LXIu  . PATRIARCHAE, ET UNIuERSO CLERO CONSTANTINOPOLITANO. Statuit, quod uniuersi Prelati conuentualium ecclesiarum apud Constantinopolim positarum, cum Ecclesiam Constantinopolitanam uacare contigerit, in ecclesia S. Sophie conueniant ad tractandum de electione.




LXu  . . . . MAGISTRO ET FRATRIBUS DOMUS HOSPITALIS SANCTI RAINERII. Ipsorum Hospitale in ius et proprietatem B. Petri recipit. 


Solet annuere, etc. Accipimus autem, dilecto filio. G.  . Sancti Adriani diacono cardinale, apostolice sedis legato, per suas nobis litteras intimante, quod, cum ei locum, in quo postmodum hospitalem domum de ipsius licentia contruxistis, nomine uestro duxeritis offerendum, ut ipsum in ius et proprietatem B. Petri reciperet, idem cardinalis locum eumdem taliter recepit oblatum, uobis licentiam auctoritate nostra concedens, ut ibi ecclesiam et cemeterium, ad usum fratrum et familie uestre ac pauperum ibi morientium tantum, construere libere ualeretis. Nos igitur, quod ab ipso legato super hoc pie ac prouide factum est ratum habentes, eamdem domum in ius et proprietatem  apostolice sedis recipimus, et presentis scripti patrocinio communimus. Ad indicium autem huius ab apostolica sede libertatis obtente, bisantium unum gratis a uobis oblatum, nobis et successoribus nostris annis singulis exsoluetis. Nulli ergo, etc. Si quis. etc.

Datum, uIII Kalendas Iunii.



LXuI  . . . . . . SAuARICO, BATHONIENSI ET GLASTONIENSI EPISCOPO. Ordinationem Ecclesie Glastoniensis a Iudicibus delegatis factam confirmat.  


Solet annuere, etc. Eapropter, etc. usque assensu, ordinationem Glastoniensis Ecclesie, factam a iudicibus delegatis a nobis, et possessionum diuisionem, tam ex parte tua quam monachorum admissam, sicut in authentico confecto exinde noscitur contineri, et rationabiliter facte sunt, tibi et successoribus tuis auctoritate apostolica confirmamus, et presentis scripti patrocinio communimus. Ne autem de ordinatione ac diuisione predictis inposterum  dubitetur, authenticum ipsum de uerbo ad uerum presenti pagine duximus inserendum. Uniuersis Christi fidelibus, ad quos presens scriptum peruenerit, E. Dei gratia, Eliensis episcopus; S. eadem gratia, abbas S. Edmundi; et G. prior sancte Trinitatis Cantuariensis; salutem in Domino. Ad omnium uolumus notitiam peruenire, quod mandatum Domini Pape Innocentii III in hec uerba suscepimus! »Innocentius, episcopus, seruus seruorum Dei, uenerabili fratri, Eliensi episcopo, et dilectis filiis, S. abbati S. Edmundi, et . . . priori Cantuariensi, salutem et apostolicam benedictionem. Qualiter partibus,« etc. . Hoc igitur mandato suscepto super ordinatiane Glastoniensis Ecclesie, et possessionum ad eamdem  ecclesiam pertinentium distributione, inter dominum Bathoniensem et Glastoniensem episcopum, et monachos prefate ecclesie, facienda, ita, quod, ut quarta pars omnium possessionum et prouentuum ipsius Ecclesie ad usus episcopi deueniret, partes in presentia nostra constitute, in subscriptam pacis seu partitionis formam coram nobis in iure consenserunt, quod episcopus habeat insulam de Mere, cum omnibus pertinentiis suis, salua communi piscatione episcopi et conuentus in aqua de Ferningemensi, et communi uenatu in duodecim hidis Glastonie; et ut episcopus habeat domos iuxta capellam Beate Marie, que fuerunt abbatum, cum clausura sua per murum qui extenditur a Lardario usque ad angulum borealem predicte capelle; et ut fiat porta eius uersus forum  Glastonie; et ut habeat episcopus apud Glastoniam in molis Glastonie, tam ad braciandum quam ad forniandum, et ad ignem et clausturam. Quod et similiter monachi habeant apud Mere, cum illic forte hospitandi causa aduenerint; cetera omnia in insula Glastonie, et duodecim hidis suis, et omnia alia maneria sua ad conuentum pertinebunt, cum antiquis  libertatibus et liberis consuetudinibus suis. De terris quoque extra insulam, iste subscripte ad partem episcopi deuenerunt, uidelicet Pukelech, Winescumb, Badebir, Eseber, Boceland, Lim, Blacford, Estbrent, Berges, Prauemer. Ut autem episcopus uoluntati monachorum plenius cederet, et pro remissione omnium iniuriarum precedentium et damnorum, de quibus monachi reseruauerunt tunc temporis questionem coram nobis discutiendam, saluis tamen querelis quas contra quosdam alios habebant ad instantiam et petitionem eorum, episcopus duo eis Maneria, scilicet Estbrent et Berges, que in eius partem deuenerant, pro duobus aliis maneriis, scilicet Kinton et Cristemelford, commutauit. Adiecit etiam, de mera liberalitate sua, ut omnia pacifice consopirentur, et in plenum  ab eis susciperetur affectum, et pro salute anime sue, et predecessorum, et successorum suorum, et ut anniuersarium suum singulis annis deuotius celebretur, Manerium de Lim, quod antiquitus ad monachorum coquinam pertinebat, cum ecclesia et omnibus aliis pertinentiis suis. De militibus quoque ita ordinatum est, sicut de possessionibus, uidelicet, ut episcopus habeat quartam partem militum, qui scilicet ad feuda et terras assignate sibi quarte portionis pertinere noscuntur. Prior uero et conuentus, milites illos, qui tres partes terrarum et feudorum sibi assignatas contingunt, cum homagiis wardiis, et eschetis, et releuiis, et eorum seruitiis, cum donationibus puellarum et uiduarum, libere habebunt, saluo in omnibus honore D. Regis, et seruitiis ei debitis, que  per manum episcopi uel seneschalchi sui fieri debent; habebunt etiam liberam dispositionem omnium Seruientium suorum et Baliuorum, tam in domo Glastonie quam in omnibus terris suis. Omnes etiam obuentiones altarium Glastoniensis Ecclesie ad fabricam eiusdem ecclesie pertinebunt. De ecclesiis uero ad Glastoniensem Ecclesiam pertinentibus, ratum utrinque habuerunt uidelicet, ut episcopus habeat ius patronatus in omnibus ecclesiis predictorum Maneriorum, que eum, ut diximus, per hanc diuisionem contingunt. Episcopus autem, pensiones, quas habere solebant in eisdem ecclesiis, eis benigne concessit. Conuentus uero, in omnibus aliis ecclesiis suis, ubicunque site fuerint simili modo ius habeat patronatus.  De prioratibus quoque ad Glastoniensem Ecclesiam spectantibus, ita est ordinatum, ut prioratus de Hibernia ad ordinationem episcopi, prioratus uero de Basselach et de Lamecchia ad ordinationem conuentus pertineant. Omnia autem instrumenta, que dicti Monachi antea contra episcopum impetrauerunt, bona fide se reddituros promiserunt, saluis sibi litteris de ordinatione Ecclesie impetratis, et quod, ratione precedentium querelarum, iniuriarum uel damnorum sibi ab eo illatorum, nullam de cetero per se uel per alios mouebunt questionem. Episcopus etiam fideliter firmiterque promisit, de damnis, querelis et iniuriis sibi ab eis illatis, se hoc idem obseruaturum, et quod litteras, si quas contra eos impetrauerit, sine difficultate  resignabit, saluis sibi priuilegiis et indulgentiis, confirmationibus et statutis apostolicis, super Ecclesia Glastoniensi obtentis. Chartas etiam archidiaconatus et pensionum ecclesiarum, eis a predecessore suo factas, bona fide restituet, et priori et conuentui, sicuti prius abbati et conuentui erant collate, confirmabit. Prior uero ab episcopo, cum consensu conuentus uel maioris et sanioris partis, constituatur, sic et sacrista, sic et camerarius, sic et cellararius; ita quidem, ut nec episcopus sine conuentu, nec conuentus sine episcopo, aliquam istarum personarum possit constituere. Que constitutio, si aliter facta fuerit, irrita sit et inanis, et ea auctoritate, qua predicti prior, sacrista, camerarius et cellararius constituuntur, si minus idonei ob causam rationabilem  inuenti fuerint, amoueantur, ut, sicut consensus episcopi et conuentus in eorum constitutione requiritur, ita in eorum amotione requiratur. Ceterorum uero omnium officialium et ministrorum monasterii, stipendia de portione monachorum percipientium, liberam prior et conuentus habeant constitutionem. Erit autem in eadem Glastoniensi ecclesia unicum et commune marsupium, in quod omnes obuentiones et redditus eiusdem ecclesie refundantur; quod quidem marsupium quatuor monachi, uiri fide digni, a priore et conuentu electi, quasi Thesaurarii, in sua habeant custodia, et ex eo, ad omnes usus tam interiores quam exteriores, predictis tribus et ceteris ministerialibus ab eisdem ministretur: qui omnes de acceptis et traditis, secundum ordinationem prioris et conuentus,  suis temporibus reddant rationem. Sigillum Ecclesie eiusdem sub custodia quatuor clauium habeatur, quarum una penes priorem resideat, duas uero habeant duo monachi eiusdem monasterii fide digni, a conuentu electi, quartam semper habeat monachus eiusdem monasterii professus, ab episcopo electus, qui neutri parti debeat esse suspectus, ut sine mora et difficaltate ea que fuerint consignanda possint signari. Nunquam autem fiat consignatio nisi in capitulo, et in presentia fratrum. Episcopus in priorem et conuentum debitam et canonicam habeat certionem et iurisdictionem. Hanc possessionum diuisionem partibus placitam, et ordinationem a nobis constitutam, salua in omnibus auctoritate et priuilegio  sedis apostolice, auctoritate qua fungimur, confirmamus.

Decernimus ergo . . . nostre confirmationis. Si quis autem, etc.

Datum XuI Kalendas Iunii.



LXuII. . . . . . . EPISCOPO MATISCONENSI  , ET . . . . ABBATI DE BALMA BIZUNTINENSIS DIeCESEOS. Ut P. Monachum, sancti Benigni Diuionensis ministrum, quo administrante Ecclesia ista dilapidata fuerat, ad prelaturam euehi non sinant. 

Cum recidiui languores grauiores prioribus esse soleant accuratis, nobis est sollicite precauendum,  ne morbus, qui semel Christi maculauit Ecclesiam, iterum, postquam curatus est, in ipsius posset refluere corruptelam. Ad nostram siquidem noueritis audientiam peruenisse, quod, cum olim in Ecclesia S. Benigni Diuionensis P. monachus ministraret  , ecclesia ipsa que prius et locupletata diuitiis et regularibus redimita fuerat disciplinis, eo dilapidante pariter res et mores, in utroque grauissimam sustinuit lesionem. Nunc autem, ipsius ecclesie regimine resignato, damnabiliter ad honorem dimittere  prelationis aspirans, detestande ambitioni sue non cessat multipliciter dare operam, per quam possit malis recidiuantibus in eadem irrumpere prelaturam. Ideoque, discretioni uestre per apostolica scripta mandamus, quatenus, inquisita super  his diligentius ueritate, si dictum P. memoratam Ecclesiam dilapidasse eonstiterit, sublato cuiuslibet appellationis obstaculo, super eiusdem ecclesie prelatura perpetuum ei silentium imponatis, compescentes per censuram ecclesiasticam, appellatione remota, tam ipsum quam eius fautores, si quando forte presumpserint propter hoc aliquid machinari. Quod si non ambo his exsequendis . . . . tu, frater Episcope, etc.

Datum Rome, apud Sanctum Petrum, X Kalendas Iunii, anno octauo.



LXuIII  . ARCHIDIACONO, ET ABBATI SANCTI FAUSTINI MAIORIS, BRIXIENSIBUS. Scribit in fauorem monialium S. Petri de Ripa Brixienne uitalis Humazolus ipsas super usuris molestare possit. 


Dilecte in Christo filie, moniales ecclesie Sancti Petri de Ripa de ciuitate Brixiensi, transmissa nobis petitione monstrarunt, quod uitalis Humazolus, Brixiensis, ab eis instanter usuras exposcit, pro eo quod quidam familiaris earum, quod commendatam ab ipsis habebat quamdam pecunie quantitatem, ab eodem usuratio usuras exegit, quod sicut eis ignorantibus factum est, ita nichil ex eis penitus receperunt. Quia igitur frustra legis implorat auxilium qui committit in legem, discretioni uestre per apostolica scripta mandamus, quatenus, si uobis constiterit prefatum uitalem usuras aliquando recepisse, nisi  restituendi eas competentem prestiterit cautionem, ei super hoc, sublato cuiuslibet contradictionis et appellationis obstaculo, silentium imponatis, ut ab ipsarum monialium inquietatione desistat, eumdem  per censuram ecclesiasticam compescentes. Nullis litteris ueritati, etc.

Datum u Kalendas Iunii.



LXIX  . . . . . . ARRCHIEPISCOPO REMENSI  , SANCTAE ROMANAE ECCLESIAE CARDINALI, APOSTOLICAE SEDIS LEGATO, ET SUFFRAGANEIS EIUS. Ut inducat tam clericos quam laicos, ut accedant ad imperatorem Constantinopolitanum pro subsidio terre sancte, et ad expugnandos Barbaros.

[uir unus de Ramatha duas sibi copuleuerat uxores, Annam uidelicet et Phenennam; sed que prius fuit prolis gloria decorata, quoniam superbiuit, ubi altera cepit fecunditate sobolis in Domino exsultare, meruit Infirmari, sicut ipsius canticum  manifestat. Ea siquidem, que sub umbra legis historialiter accidisse leguntur, cum, secundum Apostolum, omnia illis contigerint in figuram, spiritualiter eueniunt in populo Dei, tempore gratie reuelata  , ut, a Moysis facie sublato uelamine, per euangelice doctrine fulgorem tenebrosa aqua in nubibus eris elucescat, et significatum per  significans appareat euidenter. Mediator etenim Dei et hominum, homo Christus iehsu, unus omnino, non confusione substantie, sed unitate persone, duas conuocans ad se gentes, Grecum uidelicet populum et Latinum, ipsos sibi coniunxit per fidei sacramenta. Sed alter eorum, uidelicet Grecus, qui septeno  Ecclesiarum numero gloriatur, de quibus et earum angelis mentionem facit in Apocalypsi Ioannes, ubi Latinorum  Ecclesie uidit funiculos dilatari, quasi stimulis inuidie agitatus, ab unitate  discessit, non attendens, quod, cum Sponsus premisisset in Canticis: Sexaginta sunt regine, et octoginta concubine, et adolescentularum non est numerus, statim subiunxit: Una est columba mea, perfecta mea, una est matri sue, electa genitrici sue: uiderunt eam filie Sion, et beatissimam predicauerunt, regine et concubine, et laudauerunt eam ; nam multe filie congregauerunt diuitias; hec autem supergressa est uniuersas. »  Postquam autem Grecorum populus, rupto uinculo pacis, ab unitate discessit, elanguit etiam circa fidem, renuens confiteri, quod Spiritus sanctus, qui est unitatis equalitatisque connexio, procedat a Filio,  sicut a Patre procedit. Quia igitur circa processionem Spiritus sancti profiteri renuit  ueritatem, merito tenebras mentis incurrit, cum ipse Spiritus omnem doceat ueritatem, sicut Filius  in Euangelio protestatur. Spirituali etenim intellectu priuatus, quia peccauit in Spiritum, fermentum non eiecit a domo, ut epularetur in azymis sinceritatis et ueritatis, sed ueteri fermento retento, corpus Christi, quantum in ipso est, comedit fermentatum  .« Benedictus autem Deus et Pater Domini nostri Iesu Christi, Pater misericordiarum, et Deus totius consolationis, qui, suam uolens Ecclesiam consolari, ut Ephraim conuertatur ad Iudam, et ad Ierusalem Samaria reuertatur, super eumdem populum, quasi montem caliginosum, signum dignatus est mirabiliter eleuare ac eius portas sanctificati Domino  sunt ingressi, Grecorum imperium a superbis ad humiles, a superstitiosis ad religiosos, a schismaticis ad catholicos,  ab inobedientibus transferens ad deuotos. Cum enim Christianus exercitus illuc cum Alexio, filio  Ysachii, aduenisset, et, capta urbe Constantinopoli, idem fuisset Alexius coronatus, dictus exercitus ibidem proposuit hiemare. Sed, que nouus imperator pro beneficiis sibi ab eodem collatis retribuere studuerit, longum esset presenti pagina enarrare. uerum, ut multa breuius perstringamus, eorum malitia, quasi Amorrheorum iniquitate, completa, dextera Domini fecit uirtutem, et exaltauit exercitum Christianum, illos digna ultione percutiens  , ac eorum terram, auro et argento gemmisque refertam, frumento, uino et oleo stabilitam et bonorum omnium copiis affluentem, exercitui tribuens memorato. Expulsis igitur de Constantinopoli  Grecis, et eorum terra pariter subiugata, carissimum in Christo filium nostrum, B. comitem Flandrie ac Hainonie, ad imperii regimen uoluntate communi et unanimi sublimarunt, ut uideatur in illo completum quod fuerat de Cyro predictum: Subiiciam, inquit, ante faciem eius gentes, et dorsa regum uertam, aperiam coram eo ianuas, et porte non claudentur. Ego ante te ibo, et gloriosos terre humiliabo, portas ereas conteram, et uectes ferreos confringam, et dabo tibi thesauros absconditos, et arcana secretorum . »Hic  igitur, sublimatus, nobis humiliter supplicauit, ut apostolice sedis deuotos clericos, simul ac laicos, nobiles et ignobiles, cuiuslibet conditionis et sexus, apostolicis  dignaremur exhortationibus inuitare, ut ad ipsius accedant imperium, ab eo, secundum qualitates et merita personarum  , gratas diuitias recepturi. Attendentes igitur, quod mutatio huius imperii dextere mutatio sit Excelsi, et ab eo factum sit istud, qui tempora mutat, et transfert regna, cum per illud terre sancte possit utilius subueniri, quin potius, cum per illud ista credatur posse recuperari  de leui, fraternitatem uestram monemus et exhortamur in Domino, per apostolica uobis scripta mandantes, quatenus tam clericos quam laicos efficaciter inducatis, ut ad capescendas spirituales pariter et temporales diuitias ad prefatum imperatorem accedant, qui, ut eius uerbis utamur, cum sufficiat uniuersis, quos ad eum Christiane Religionis zelus adduxerit, singulos uult, et potest, secundum status suos uarietatemque natalium, et augere diuitiis et honoribus ampliare  ,« ut, Constantinopolitano imperio roborato, et in deuotione apostolice sedis ibidem Ecclesia stabilita, idem imperator ad expugnandas barbaras nationes, que terram in qua Deus rex noster ante secula nostram dignatus est operari salutem  peccatis exigentibus, detinent occupatam, manu forti et brachio extento ualeat properare  , sperantes in Domino Iesu Christo, quod ipse, qui per eum tam cepit mirabiliter operari, opus inceptum ad laudem et gloriam sui nominis mirabilius consummabit. Nos enim  , his qui ecedentes ad ipsum in terre sancte subsidium laborauerint, illam concedimus indulgentiam peccatorum quam aliis crucesignatis apostolica sedes indulsit.

Datum Rome, etc. . . . anno octauo.

In eumdem modum . . . . Rothomagensi archiepiscopo, et suffraganeis eius.

In eumdem . . . . Bituricensi archiepiscopo, et suffraganeis eius.

In eumdem modum . . . . uiennensi, et suffraganeis  eius.

In eumdem modum . . . . . Senonensi, et suffraganeis eius.

In eumdem modum . . . . . Burdegalensi, et suffraganeis eius.

In eumdem modum . . . . . Lugdunensi, et suffraganeis eius.

In eumdem modum . . . . . Turonensi, et suffraganeis eius.



LXX  . UNIuERSIS ARCHIEPISCOPIS, ET ALIIS IN FRANCIA. Mandat, ut de singulis Ordinibus uiros moribus et scientia commendatos mittant ad partes Grecie, pro firmanda inibi fide Christiana. 


Multifarie multisque modis clementia diuina nos excitat, ut de somno mortis euigilemus ad uitam, et de lacu miserie in spem eterne glorie respiremus. Exsultamus siquidem, et merito exsultare debet omnis sanctorum Ecclesia, quod uisitans uisitauit nos Oriens ex alto, ut magna pars orientalis Ecclesie, Grecia uidelicet pene tota, que a longisssimis  retro temporibus matris sue sancte Romane Ecclesie contempserat imitari uestigia, nostris temporibus facta sit de inobediente obediens, et de contemptrice deuota. »  Ad maiorem accedit affluentiam gaudiorum, quod uir Christianissimus, carissimus in Christo filius noster, B. imperator Constantinopolitanus illustris, ad ea totis uiribus satagit et intendit, per que possit et debeat Christiana religio propagari, et ut edificium, iam ex magna parte constructum, non corruat, ardenti laborat studio et sollicitudine diligenti. Nuper siquidem, deuotionem suo plantatam in pectore in ramos bone operationis diffundens, nobis humiliter supplicauit, ut uiros religiosos et prouidos, de ordine Cisterciensi, Cluniacensi, canonicorum Regularium,  aliarumque religionum  , ad fundandam fidei catholice ueritatem perpetuoque firmandam, ad partes Constantinopolitanas faceremus transmitti, et, ut illuc ualeant peruenire, a suis prelatis in necessariis prouideri. Postulauit missalia, breuiaria, ceterosque libros in quibus officium ecclesiasticum secundum instituta Sancte Romane Ecclesie continetur, saltem pro exemplaribus, ad partes illas faceremus transmitti.« [  uolentes igitur imperatorem eumdem tanto benignius in suis petitionibus exaudire, quanto maiorem in maioribus frequenter sumus eius fidei sinceritatem experti, uniuersitatem uestram rogamus attente et hortamur, per apostolica uobis scripta mandantes,  quatenus, pium eius desiderium, quantum in uobis fuerit, promouentes, de singulis ordinibus uiros moribus et scientia commendandos, ac in religione feruentes, ad partes illas destinare curetis, per quos nouella illa plantatio, in disciplina Domini erudita, fructum reddat suis temporibus opportunum, et quod in eis mirabiliter est inceptum, ad laudem et gloriam Redemptoris mirabilius consummetur. Memoratos quoque libros, quibus non solum abundare, sed superabundare uos nouimus, ad partes illas, saltem pro exemplaribus, mittere procuretis, ut et uestra abundantia illorum inopiam suppleat, et Orientalis Ecclesia in diuinis laudibus ab occidentali non dissonet, sed, sicut est unus Deus et fides una, ita uno ore ipsum laudet et glorificet  Oriens et Occasus.

Datum Rome, etc., uIII Kalendas Iunii, anno octauo.



LXXI  . MAGISTRIS ET SCHOLARIBUS PARISIENSIBUS. Ut in Greciam accedant pro studio reformando unde exordium habuit.

Multifarie, etc., usque supplicauit, ut uos inducere ac monere apostolicis litteris dignaremur, quatenus, in Greciam accedentes, ibi studeretis litterarum studium reformare, unde noscitur exordium habuisse.  uolentes igitur, etc., usque quatenus, diligentius attendentes quanto maiores uestri difficultates et grauamina sunt perpessi, ut adolescentie sue primitias imbuerent litteralibus disciplinis, non tedeat plerosque uestrum ad terram argento et auro gemmisque refertam, frumento, uino et oleo stabilitam, et bonorum omnium copiis affluentem accedere, ut, ad illius honorem et gloriam a quo est omnis scientie donum, sibi et aliis ibidem proficiant, preter temporales diuitias et honores eterne glorie premia recepturi.

Datum . . . anno octauo.



LXXII. CAPITULO SUESSIONENSI. Scribitur, quod, cum presentia Episcopi Suessionensis sit in Grecia necessaria pro recuperatione Terre sancte, absentiam eius sustineant humiliter et deuote.


Gratias agimus gratiarum omnium largitori, quod, cum sit magnus in magnis, magna gloriosius operatur in minimis, et, superbos terre humilians, eum timentibus gratiam tribuit, et honorem. Quam potenter siquidem, et quam mirabiliter temporibus nostris ecclesiam suam dignatus fuerit sublimare, Grecorum Ecclesiam potentia dextere sue ad ipsius deuotionem reducens, per diuersa mundi climata satis credimus manifestum, et, totum quod factum est ipsius glorie ascribendo, totis et medullatis affectibus ab eo implorare debemus, ut quod gloriose incepit, gloriosius conseruare dignetur. Nos igitur  attendentes mutationis istius utilitatem multiplicem et profectum, ad preces karissimi in Christo filii nostri, B. imperatoris Constantinopolitani illustris, uenerabili fratri nostro . . . . . episcopo  uestro, cuius uita et mores in bono et a bonis multipliciter commendantur, cuius quoque presentia in partibus illis multum et in multis exstitit fructuosa, et ad recuperationem terre sancte profutura speratur, de benignitate sedis apostolice alterius triennii spatium duximus indulgendum, in quo et percipere debeat redditus ad mensam episcopalem spectantes, et sue deuotionis uotum ad honorem Christi et gloriam ualeat consummare. Uniuersitatem proinde uestram rogamus, monemus et exhortamur attente,  per apostolica uobis scripta mandantes, quatenus, licet ipsius presentia uobis non immerito esse debeat gratiosa, utilitatem tamen communem priuato commodo preferentes, ipsius absentiam sustineatis humiliter et deuote. Redibit autem ad uos, Deo propitio, temporis opportunitate suscepta, et spirituales afferet ex agro huius mundi mandragoras, que iam in portis nostris odorem suauissimum emiserunt.

Datum Rome, etc. . . . . , anno octauo.

In eumdem modum . . . . . regi Francie, usque ualeat  consummare. Serenitatem itaque tuam rogamus, monemus et exhortamur attente, quatenus, licet ipsius presentia tibi esse debeat non immerito gratiosa, priuato tamen commodo preferens utilitatem communem eius, absentiam patienter sustineas et deuote, episcopales prouentus eidem cum integritate faciens assignari. Redibit autem ad te, Deo propitio, temporis opportunitate recepta, et spirituales afferet, etc.

Datum, etc., anno octauo.



LXXIII. UNIuERSIS ABBATIBUS, PRIORIBUS, ET ALIIS RELIGIOSIS PERSONIS, AD QUAS LITTERAE ISTAE PERuENERINT. Ut P. monacho, ab imperatore Constantinopolitano ad sedem apostolicam misso, in uictualibus prouideant.


Cum omnibus teneamini officia caritatis impendere, illis specialiter hoc debitum uos conuenit exhibere, quos sicut facit eadem professio in proposito pares, ita debet efficere in affectuum participatione conformes. Ad uestram siquidem duximus notitiam perferendum, quod, cum dilectus filius, P. monachus lator presentium, a carissimo in Christo filio nostro. B. imperatore Constantinopolitano illustri, ad sedem apostolicam mitteretur, post multa conamina et labores uix octo mensium spatio ad nos potuit peruenire. Cum igitur inopinato labore itineris, et grauium onere expensarum multipliciter asserat se afflictum, deuotionem uestram rogamus, monemus attentius et hortamur, per apostolica uobis  scripta mandantes, quatenus, cum per uos transitum fecerit, ei saltem in uictualibus taliter prouidere uelitis, quod per uestre caritatis auxilium iniunctum sibi ualeat mandatum perficere, et uos gratiam pro gratia a Domino merito exspectare possitis.

Datum, etc.



LXXIu. ARCHIEPISCOPO TUAMENSI  , EPISCOPO MIGDENSI  , ET . . . . . ABBATI KENANENSI. Ut supra questione uertente inter canonicos S. Marie de Luiuid, et H. de Say, militem, statuant quod iustum fuerit. 

Dilecti filii, canonici Sancte Marie de Luiuid,  grauem proposuerunt in nostro auditorio questionem, quod, cum terram Balinet-long-fortan ex donatione quondam Okeruail, Regis de Criel, adepti fuissent, et eam, tam ante quam postquam Anglici uenerunt in partes illas, longo tempore possedissent in pace, H. de Say, miles, Ardmachan. dieceseos, eamdem terram ex donatione Hugonis de Laci contra iustitiam occupauit, et, licet dilectus filius noster I., tituli Sancti Stephani in Celio Monte presbyter  cardinalis, sedis apostolice tunc legatus  , eidem H. ne terram illam reciperet uel teneret, sub interminatione anathematis inhibuerit, eam nichilominus detinet, et reddere contradicit, allegans legem ab Anglicis introductam, quod uidelicet donatio per quemcunque Hibernicum religiose domui factam non ualeat, postquam rem que donatur alicui Anglico rex Anglorum concedit, etiamsi tempore quo per Hibernicum donatio ipsa domui religiose confertur, is, qui facit donationem, in plena rei donate possessione fuisse noscatur, et eam possederit ab antiquo. Cum igitur talis lex nec naturalis, nec scripti iuris contineat equitatem, discretioni uestre per apostolica scripta mandamus, quatenus, inquisita super his diligentius ueritate, non obstante predicta  lege, appellatione remota, quod iustum fuerit statuatis, facientes . . . nullis litteris ueritati. Quod si non omnes, duo uestrum, etc.

Datum, uI Kalendas Iunii.



LXXu  . GUIDONI, REMENSI ARCHIEPISCOPO  , SANCTAE ROMANAE ECCLESIAE CARDINALI, EIUSQUE SUCCESSORIBUS CANONICE SUBSTITUENDIS, IN PERPETUUM. Confirmatio priuilegiorum, ipsius inter que precipuum illud recensetur, ut solus Francorum reges inungere ac coronare possit. 

Iniuncti nobis a Deo apostolatus officium, et ecclesiastice utilitatis consideratio, nos admonent et hortantur, fratres nostros episcopos, quos honestate  ac religione pollere cognoscimus, ampliori caritate diligere, maioremque illis honorem iugiter et gratiam exhibere. Eapropter, uenerabilis in Christo frater, tuis iustis postulationibus clementer annuimus, et Remensem Ecclesiam, cui, Deo auctore, preesse dignosceris, ad exemplar pie recordationis Alexandri pape, predecessoris nostri, sub beati Petri et nostra protectione suscipimus, etc. usque communimus; statuentes, ut quascunque  possessiones, etc. usque uocabulis exprimenda: Suessionensem, Laudunensem, Cameracensem, Beluacensem, Cathalaunensem, Siluanectensem, Nouiomensem, Ambianensem, Atrebatensem, Tornacensem, et Morinensem episcopatus. In propria diecesi  tua; Sancti Remigii, Sancti Nicasii, Sancti Dionysii et Sancti Petri monasteria, intra ciuitatem Remensem; extra ciuitatem uero, de Mesomio  , Sancti Theodorici, Sancti Petri de Altouillari, Sancti Basoli, et Sancte Marie Igniacensis monasteria; et in his omnibus monasteriis iura spiritualia et patronatus, cum omni institutione et ordinatione sua. Insuper autem, de Sparnaco, et de Azenaio  monasteria; nichilominus etiam, infra episcopatum  Suessionensem  , ius patronatus in monasterio Orbacensi; infra episcopatum Tornacensem, ius patronatus in monasterio de Cisun  . In Nouiomensi et Ambianensi episcopatibus, iurisdictionem in Burgensibus  Sancti Quintini, et de Sancto Walrieo, hactenus habitam, uidelicet ut appellati ad Remensem Curiam ueniant; dominium Remensis ciuitatis, cum omnibus pertinentiis suis; feudum, quod ab ecclesia tua comes Campanie habere dignoscitur, pro quo, salua fidelitate regis, tibi tenetur ligium hominium facere, uidelicet uitriacum, uirtutum, Regitestum, Castellionem, Sparnacum, Rotiacum, Fimas, Branam, et comitatum castelli in Portianis  , cum Castellaniis eorum, et alias possessiones, et castra que idem comes in propria  persona tenet, uel alii tenent ab ipso; feudum quoque de Baillum  , quod Leodiensis episcopus ab archiepiscopis Remensibus habere dignoscitur, pro quo etiam manu propria tenetur in manu archiepiscopi Remensis promittere, seruitium et iustitiam se exhibiturum ei, et fideliter seruaturum  , et pro quo etiam idem episcopus tenetur efficere, quod octo barones illius feudi hominium eidem archiepiscopo faciant, et, ab archiepiscopo uocatus ad expugnandos malefactores eius, auxilium et seruitium per milites et homines armatos facere debet, sicut in scriptis authenticis noscitur contineri; feudum etiam, quod Regitestentis comes, uidelicet comitatum de Osmonte, et feudum, quod comes Grandis-Prati, et feudum, quod Suessionensis comes,  a te habere noscuntur; castrum quoque Mosomii, Attiniacum, Britimuillam  , Septem-Salices, Curmessiacum, Curuillam, Chaumesiacum  , et Stanam  , cum pertinentiis eorum. Insuper etiam apostolica auctoritate statuimus, ut nemini, nisi Remensi archiepiscopo, liceat regem Francorum inungere, uel  ei primam coronam imponere, sicut hactenus est obtentum. Appellationibus  autem, que a quibuscunque iurisdictionis tue ad te uel ad curiam tuam fuerint interposite, debita precipimus  deuotione deferri  , et quod in eisdem appellationibus hactenus  Ecclesia tua specialius, etiam uacante sede, obtinuit, tibi et successoribus tuis auctoritate apostolica confirmamus. Hec siquidem omnia, sicut predecessores tui ab antiquo, et tu ipse hactenus habuisse noscimini, tibi tuisque successoribus auctoritate apostolica duximus confirmanda. Palleum quoque, uidelicet pontificalis officii plenitudinem, tue fraternitati apostolice sedis liberalitate largimur, quo utique intra tuam ecclesiam uti memineris, eis diebus, quibus predecessores tuos usos fuisse rognoscis, uidelicet, in Natiuitate Domini, festiuitate protomartyris Stephani, circumcisione Domini  , Epiphania, Ypopanti, Dominica in Ramis psalmarum, Cena Domini, Sabbato  sancto  , Pascha, feria secunda post Pascha, Ascensione, Pentecoste, tribus festiuitatibus Sancte Marie, Natali Beati Ioannis Baptiste, solemnitate omnium apostolorum  , dedicationibus ecclesiarum, consecrationibus episcoporum ordinationibus clericorum, ecclesie tue principalibus festiuitatibus, et anniuersario tue consecrationis die. Decernimus ergo, etc. usque profutura, salua sedis apostolice auctoritate. Si qua igitur, etc. Cunctis autem, etc.

Datum Rome, apud Sanctum Petrum, per manum I. sancte Marie in uia lata diaconi cardinalis, Idibus Maii, indictione octaua, Incarnationis Dominice 1205, pontificatus uero domini Innocentii pape III anno octauo.



LXXuI.  . . . . . . ARELATENSI ARCHIEPISCOPO  , et . . . . . . uALLIS MAGNAE  , ET . . . . . SANCTI WILLELMI  ABBATIBUS, AGATHENSIS ET LOuENSIS DIeCESEON. Ut Agathensem Episcopum  ab Ecclesia remoueant, et alium eligant. 


Cum dilecti filii, Cisterciensis abbas  , et P. et R. monachi Fontisfrigidi  , apostolice sedis legati, ad Agathensem Ecclesiam accessissent, ut in  ea Legationis officium exercerent, quia de uenerabili nostro  . . . . . Agathensi episcopo, per frequentem clamorem multa sibi fuerant insinuata sinistra, uoluerint descendere, ac uidere si clamorem opere compleuisset.] Ideoque tam episcopum quam canonicos iuramenti uinculo astrinxerunt, ut super statu Ecclesie sibi dicerent ueritatem, qui depositiones eorum redactas in scriptis, cum idem episcopus appellasset, ad nostram presentiam destinarunt, prefigentes eidem episcopo terminum competentem, quo nostro se conspectui presentaret, mandatum apostolicum recepturis. Idem autem episcopus, ad presentiam nostram accedens, postquam confessiones suas et aliorum depositiones audiuit, nisus est se multipliciter excusare, suas nobis excusationes  in scriptis assignans. Nos igitur, habito cum fratribus nostris consilio diligenti, prefatum episcopum ab administratione Agathensis Ecclesie duximus suspendendum, pro eo quod in quibusdam eum culpabilem deprehendimus, et confessione ipsius contra eum prima facie faciebant, reddentes eum nobis de iure suspectum, cum nondum suas excusationes probauerit, quas tamen se probaturam firmiter promittebat. Quia uero nobis non constitit, sub qua forma  coram predictis legatis prestitit iuramentum, utrum uidelicet ita iurauerit, ut super statu Ecclesie plenam et meram diceret ueritatem, an ita ut ad inquisita ueraciter responderet, discretioni uestre per apostolica scripta precipiendo  mandamus, quatenus eisdem legatis ex parte nostra  in uirtute obedientie districte mandetis, ut sub qua forma iurauerit uobis studeant fideliter intimare, et, si secundum responsionem eorum, sub secunda forma iurauerit, aut ipse coram uobis sufficienter probauerit se sub illa forma iurasse, per depositiones testium, quos produxit apud sedem apostolicam constitutus, quas uobis sub Bulla nostra mittimus interclusas, aut etiam aliorum, cum nondum depositiones ille fuerint publicate, nec ipse productioni testium renuntiare curauerit, quoniam secundum eamdem non teneretur ex debito iuramenti nisi ad inquisita solummodo respondere, uos excusationes illas, quas uobis sub Bulla nostra mittimus interclusas, diligenter audire curetis;  et, si eas probauerit euidenter, cum excusationes huiusmodi confessiones illas non perimant, sed exponant, que tales sunt, ut et ad bonum et ad malum ualeant retorqueri, et ideo iudicari debent ex causa, eum sublato appellationis obstaculo, penitus   absoluatis, cum, etsi repertus sit culpabilis in quibusdam, ex labore tamen et pudore punitus, quos propter hanc causam incurrit, huiusmodi leuis culpa leuiter ei debeat indulgeri. Quod si excusationes illas super dilapidatione, naufragio et simonia, sufficienter probare nequiuerit, aut sub prima forma iurauit, quia secundum eamdem nec ueritatem tacere, nec admiscere debuit falsitatem, uos, non obstantibus excusationibus illis, quas de nouo proposuit coram nobis, cum in confessionibus suis nullam omnino de illis fecerit mentionem, quamuis firmiter asseruerit, quod plures ex illis predictis legatis exposuit, quas ipsi scribere non curarunt  , cum hec se probare non posset, tanquam qui solus examinabatur ab illis, eum, sublato  cuiuslibet contradictionis et appellationis obstaculo, ab administratione Agathensis Ecclesie remoueatis omnino, facientes eidem Ecclesie, cum concilio legatorum ipsorum, de persona idonea per electionem canonicam prouideri; attentius prouisuri, ut, Deum habentes pre oculis nec ad sinistram, nec ad dexteram declinetis. Quod si non omnes . . . duo uestrum, etc.

Datum, uIII Kalendas Iunii, anno octauo.



LXXuII  . . . . . . MINDENSI  , ET . . . . . . uERDENSI  EPISCOPIS, ET . . . . . . ABBATI uERDENSI. Ut archiepiscopo Magdeburgensi beneficium absolutionis impendant, et de quibusdam aliis referant, et rescribant. 


Si . . . . . Magdeburgensis archiepiscopus  , notasset plenius, quod obedientia uictimis antefertur, et inobedientia idololatrie comparatur, dicente Domino per Prophetam: Melior est obedientia quam uictime, et auscultare magis quam auferre adipem arietum; quoniam quasi peccatum ariolandi est repugnare, et quasi scelus idololatrie nolle acquiescere , non excessisset in tantum, ut, ex quo apostolica sedes semel ei culpam suam ex mera benignitate remisit, excommunicationis sententiam, quam uenerabilis frater noster, G. nunc Remensis archiepiscopus  , sancte Ecclesie cardinalis, tunc uero episcopus Prenestinus, apostolice sedis  legatus, in eum presentem protulerat, sua temeritate contemneret, et, postquam sententia ipsa per uos, fratres episcopi, et uenerabilem fratrem nostrum . . . . Hildesemensem episcopum  , de mandato nostro fuerat publicata, contra claues ecclesie,  quarum uires nequaquam ignorare debebat, diuina presumeret officia celebrare. Licet autem magister G. et Albericus clerici, ab ipso ad nostram presentiam destinati, eum apud nos sollicite intenderent excusare, quia tamen excusatio eius ex ipsa negotii qualitate in accusatione potius uertebatur, eam non duximus admittendam, sed friuolam reputauimus et inanem. Ceterum, quoniam archiepiscopus ipse, sicut accepimus, ad gratiam apostolice sedis redire desiderat, que consueuit pulsantibus pietatis ostium aperire, fraternitati uestre per apostolica scripta mandamus, quatenus, ab ipso iuratoria cautione recepta, quod mandatis nostris obediat super his pro quibus eum excommunicatum mandauimus nuntiari, absolutionis ei beneficium  impendatis; et, ne delictum eius remaneat incorrectum, et per impunitatem transeat aliis in exemplum, saluis aliis mandatis nostris, iniungatis ei sub debito iuramenti, ut uobis aperiat ueritatem, utrum post sententiam latam in ipsum, et maxime publicatam, diuina officia celebrarit. Dilecto autem filio, R. Magdeburgensi canonico, qui non ut archiepiscopum persequitur eumdem, sed ut Deo potius et sedi apostolice obsequatur, ad presentiam nostram accessit, et aliis, qui proponere uoluerint contra eum, audientiam concedentes, personas et canonicos Magdeburgensis Ecclesie, ut super his et aliis que proposita fuerint testimonium perhibeant ueritati, monitione premissa, per districtionem  ecclesiasticam, appellatione proposita, compellatis, et, quod inueneritis, per uestras nobis litteras curetis fideliter intimare, ut, per uestram relationem instructi, super hoc, prout procedendum fuerit, procedamus. Prefatum autem R. canonicum, propter hec ab ipso non permittas archiepiscopo uel ab aliis molestari, sed eum, et alios qui proponere uoluerint contra illum, auctoritate apostolica defendatis. Quod si non omnes . . . duo uestrum, etc.

Datum, uIII Kalendas Iunii, anno octauo.



LXXuIII. . . . PIGAuIENSI  , ET . . . SANCTI AEGIDII DE BRUNSWIC  ABBATIBUS. HALBERSTADENSIS ET MERSENBURGENSIS DIeCESEON. ET . . . DECANO MERSENBURGENSI. Causam A. clerici, de prebenda in Ecclesia Merseburgensi ipsi olim ab archiepiscopo Remensi, tunc apostolice sedis legato, concessa, ipsis committit. 


Constitutis in presentia nostra dilecto filio, A. clerico, et C. et R. canonicis Magdeburgensibus,  dilectum filium, L.  tituli Sancte Crucis, presbyterum cardinalem, dedimus auditorem, in cuius presentia idem, A. proponere procurauit, quod, cum uenerabilis frater noster, G. nunc Remensis archiepiscopus  , tunc episcopus Prenestinus, apostolice sedis legatus, de quadam prebendarum tanto tempore in Magdeburgensi Ecclesia uacantium, quod ad nos erat earum deuoluta donatio, iuxta Lateranensis statuta concilii, inuestisset eamdem, committens exsecutionem mandati sui uenerabili fratri nostro Mersenburgensi episcopo  , si capitulum Magdeburgense nollet quod mandabat implere, quia idem episcopus per eumdem legatum uinculo fuit postmodum excommunicationis astrictus, non potuit procedere in exsecutione mandati.  Cumque ipse, post absolutionem a nobis obtentam, prefatum capitulum semel et iterum monuisset, ut mandatum legati, cuius exsecutionem acceperat, adimplerent, et idem clericus, ne super prebendis ipsis, eiusdem legati mandato pendente, aliquid ordinarent, sedem apostolicam appellasset, dictum capitulum, appellationi non deferens, unam ex ipsis cuidam clerico assignauit. Unde, prenominatus clericus a nobis humiliter postulabat, ut, quod per legatum ipsum super prouisione ipsius pia fuerat deliberatione statutum, dignaremur auctoritate apostolica confirmare. Ceterum, proposuerunt supradicti canonici ex aduerso, nullam eo tempore in Magdeburgensi Ecclesia uacauisse prebendam, quo  fuerunt capitulo ipsius legati littere presentate, cum prebendam illam, quam ille tunc uacasse proponit, cuidam Magdeburgensi canonico, qui nondum emancipatus fuerat, fecerimus assignari, et alter quidam canonicorum illorum, uidelicet R. pro se proposuit, quod, cum dictus A. litteras super conferenda sibi prebenda Magdeburgensis Ecclesie a dicto legato per suggestionem obtinuerit falsitatis, ipse, ante omnem litis ingressum, et ante exhibitionem etiam litterarum ipsarum, contra eumdem A. quem de ambitione notabat in iure, et extra ius, sedem apostolicam appellauit. Cumque dictus cardinalis que coram eo proposita fuerant nobis fideliter retulisset, quia nobis de predictis fieri non potuit plena fides, discretioni uestre per apostolica  scripta mandamus, quatenus, si dictus A. sufficienter probauerit prebendam, sibi a predicto legato concessam, tanto tempore uacauisse, quod ad nos ipsius fuerit donatio deuoluta, ipsum auctoritate nostra recipi faciatis in canonicum et in fratrem, et pacifica eiusdem prebende possessione gaudere, nisi per mandatum nostrum prius alteri collata fuisset.  Contradictores . . . reducentes in irritum quidquid, etc. Testes autem . . . nullis litteris ueritati, etc. Quod si non omnes . . . duo uestrum, etc.

Datum, uI Kalendas Iunii, anno octauo.



LXXIX  . ARCHIEPISCOPO PISANO  . Ut absoluat iudicem Carolitanum a iuramento sibi prestito, iniungens ipsi ut non differat Ecclesie Romane iurare  .




LXXX. I. ARCHIPRESBYTERO PERUSINO. Decernit ipsum non teneri, quidquid a legato sedis apostolice decretum fuerit in Ecclesia Perusina, contra priuilegia per apostolicam sedem concessa. 

 In nostra proposuisti presentia constitutus, quod, cum dilectus filius, magister Rolandus, subdiaconus et capellanus noster, rector Massan. apostolice Sedis legatus, accederet ad Ecclesiam Perusinam, auditis confessionibus tuis et fratrum tuorum, super prouentibus ipsius Ecclesie ac expensis, nullo super his iuramento recepto, et ordine iudiciario non seruato, contra priuilegium uobis indultum, pro sue uoluntatis arbitrio sententiam promulgauit, in qua, licet alia quibus asseris te grauatum proposueris contineri, tamen specialiter super tribus correctionem apostolici moderaminis implorasti. Continebatur quidem in ea sententia, ut in Ecclesia Perusina prior claustralis ordinari deberet, qui fratres instrueret, ac regularibus obseruantiis informaret.  Tibi uero inhibebatur, ut per annum ultra uiginti solidos expendere non ualeres. Insuper, hec, et alia, que predicta sententia continebat, sub pena excommunicationis iniungebantur firmiter obseruari. Cum autem illud quod idem rector de prioris institutione sanciuit, eidem priuilegio nostro contrarium uideatur, quod continet, ut, ex octo canonicis qui esse debent in ecclesia ipsa, maior archipresbyteri, alius ordinarii, sequens camerarii officium exsequatur, nulla ibi habita de prioratus officio mentione, petiisti, ut id auctoritate dignaremur apostolica uacuare. Illud uero, quod dictus legatus infra tempus unius anni expendere ultra uiginti solidos tibi non esse licitum definiuit, cum in priuilegio nostro determinati temporis spatium non signetur,  quod expresse licentiam expendende pretaxate pecunie comprehendat, interpretari a nobis lucidius flagitasti. Excommunicationis quoque sententiam uideri tibi proponebas iniquam, sub cuius pena prefatus rector precepit ea que statuit obseruari, cum uideatur absurdum, ut, quoties quis in eorum obseruatione deliquerit, toties incideret in penam sententie promulgate. uolentes igitur, ea, que per priuilegium nostrum deliberatione prouida  sunt statuta, firmiter obseruari, quidquid est ab ipso legato decretum, quod sit contra priuilegium memoratum, auctoritate apostolica decernimus non seruandum; illud, quod ultra uiginti solidos sine assensu capituli tibi expendere non liceat, sic uolentes intelligi, ut uidelicet preter consensum capituli tui, uel maioris aut sanioris patris ipsius, nil tibi simul expendere ultra summam liceat memoratam, licet super expensa huiusmodi uel minori reddere te uelimus in capitulo rationem. Penam autem, sub qua dictus legatus ea que statuit obseruari precepit, intelligi uolumus non late sententie, sed ferende.

Datum III Nonas Iunii.



LXXXI. . . . PATRIARCHAE AQUILEGENSI  . Mandat, ut per episcopum Patauiensem inquiri faciat contra Plebanum de Gonew. de crimine apostasie accusatum. 


Quod in his que mentem tuam aliqua dubitatione propulsant, apostolice sedis imploras consilium, tuam in Domino prudentiam commendamus, quia in hoc eius esse deuotus filius comprobaris, cuius desideras adherere consiliis et iussionibus obedire. Ad audientiam sane apostolatus nostri, te significante, peruenit, quod, cum plebanus de Gonew. multoties fuerit super crimine apostasie pulsatus, eo quod in ecclesia Sancte Marie, Patauiensis dieceseos, emisso uoto, assumpsisset habitum monachalem, ac  postmodum, tam ueste mutata quam mente, se gereret tanquam clericum secularem, bone memorie P.  predecessor tuus, de prudentum uirorum consilio, te, qui tunc Patauiensi Ecclesie presidabas, rogauit, ut super predictis ab abbate et Monachis ipsius loci diligenter inquireres ueritatem. Procedente uero tempore, cum prefatis abbati et monachis in uirtute obedientie precepisses, ut ueritatem super hoc tibi plenius reuelarent, concorditer responderunt, prefatum plebanum in uoto et habitu monachali in eodem loco per quinquennium permansisse. Cumque continuo adiecisses, cur tanto tempore tacuissent, dixerunt, quod plebanus ille multoties ad eos accesserat, et illi Ecclesie contulerat multa bona, ut per eos suum non publicaretur  peccatum. Prefato igitur Patriarcha, antequam hec sibi per te intimata fuissent, uiam uniuerse carnis ingresso, postquam fuisti diuina uocatione ad sedem Aquilegensem assumptus, solemne capitulum celebrasti, in quo, cum sepe dictus Plebanus super eodem crimine fuisset a suo archipresbytero accusatus, licet publica laboraret infamia, id tamen penitus denegauit. Tandem, totius processu negotii per te coram toto conuentu diligenter exposito,  allegauit idem Plebanus, accusationem istam sibi nequaquam debere obesse, quia, cum iudicis loco sederes, tuum contra se non deberet testimonium acceptari, et sic, de prudentum uirorum consilio, donec nos inde consuleres, contra ipsum procedere noluisti. Nolentes igitur iudiciarium ordinem pretermitti, uel ipsum Plebanum tergiuersationibus suis ecclesiasticam effugere disciplinam, fraternitatem tuam consulimus, per apostolica scripta mandantes, quatenus per uenerabilem fratrem nostrum . . . Patauiensem episcopum  , huius rei sollicite facias ueritatem inquiri, eidem Plebano denuntians, ut, si uoluerit, inquisitioni studeat interesse, et, sic per ipsum inquisita et cognita ueritate, statuas quod canonicum fuerit, et quod statueris facias, appellatione  remota, firmiter obseruari. Ne uero, pro eo quod idem Patauiensis episcopus non est tibi metropolitico iure subiectus, mandatum tuum super inquisitione facienda exsequi non curaret auctoritate presentium id ei poteris delegare.

Datum, II Nonas Iunii.



LXXXII. . . . DE HEISTERBACH  , ET . . . DE RUMERSDORP [al. ROMERSDOFFIO] ABBATIBUS  , ET . . . DECANO BUNNENSI  , COLONIENSIS DIeCESEOS. Mandat ut inquirant si inter duos comites possit pax reformari per matrimonium inter partes, licet in certo affinitatis gradu se attingant. 

Ex litteris dilecti filii . . . Bunnensis prepositi, nobis  innotuisse noscatis quod tantum inter quondam nobiles uiros H. et E. comites, fratres suos, et T. comitem de Landesberg, odii ac inuidie fomitem succendit humani generis inimicus, ac adeo pertinaciter alteros in alterum concitauit, quod, preter hominum stragem, que hinc inde prouenit, plurima secundum uarios bellorum euentus bona ecclesiarum diriperent, uillas plurimas concremarent, auferrent uiduis et orphanis spolia, committerent inter se quidquid adhuc crudelius exerceri potuit inter hostes, et in tantum dictus comes, cum potuerit obtinere uiribus contra eos, aduersus ipsos est callide machinatus, quod per insidias cepit eosdem, ac ipsos carceralibus uinculis mancipatos adeo afflixit  enormiter, et depressit, quod alter eorum, uidelicet E. ex eo dicitur mortis dispendium incurrisse, quod quidem maioris odii fomitem in suos et fratris sui succendit heredes. Quidam autem adolescens, dicti fratris sui filius, quem ad uindicandas patrui et patris iniurias et hominum suggestio stimulat, et  motus animi iuuenilis, ut dictum comitem hostiliter more patrio persequatur, tota intentione laborat, et, nisi occurratur principiis, grauis fore in medio et difficilis in fine reputatur occursus. uerum, quia dictus comes unicam habet filiam, quam adolescens prefatus, nisi eam linea consanguinitatis contingeret, sibi posset matrimonialiter copulare, idem prepositus humiliter postulauit a nobis, quod ex benigna dispensatione concedere dignaremur, quod contrahatur matrimonium inter eos, cum sic credatur finis tantis periculis imponendus. Quocirca, discretioni uestre per apostolica scripta mandamus, quatenus inquiratis super his diligentius ueritatem, et, si noueritis quod per matrimonium ipsum pax ualeat reformari, et tantis malis finis  imponi, et consanguinitatis gradus est dispensabilis, statuatis super hoc, auctoritate nostra, pro tanto malo uitando, quod secundum Deum uideritis expedire.

Datum, II Non. Iunii.



LXXXIII  . . . . . . PATRIARCHAE AQUILEGENSI  , ET . . . . . ABBAT. DE NOuO-CASTRO  . Mandat ut moneant ducem Sueuie, ut nullum tribuat auxilium episcopo Wormaciensi excommunicato. 

Si filii estis Ecclesie, imo quia filii eius estis, non potest uos non comedere zelus eius, nec potestis opprobria illi exprobrantium et usurpantium iura eius equanimiter sustinere. Usque adeo enim estis  in timore diuini nominis et ecclesiastice dignitatis reuerentia radicati, ut de uobis nullatenus dubitemus quod si Ecclesie causa, presertim que tantum ecclesiastica sit, agatur, persecutio, aut gladius, presentia, uel futura uos possint ab Ecclesia separare, quominus in die prelii ponatis uos pro domo Domini ascendentibus ex aduerso, et contra Damascum uos ipsos in turrim fortitudinis erigatis. Non potestis siquidem, nec debetis illam tempore necessitatis relinquere, que uos regenerauit in Christo, et in partem sollicitudinis euocauit, suscitans uos de puluere, ut cum terre principibus sedeatis ad faciendam uindictam in nationibus, et increpationes in populis exercendas, scientes quod  Deo debetis magis quam homini obedire, nec in causa eius, in qua ipse uobis cooperator et coadiutor existet, timere potestis quid faciat uobis homo. Quod si hostis contra uos persecutionis ollam succenderet, et ad probandam uel comprimendam fortitudinem uestram elementa etiam commoueret, quia non sunt  condigne passiones huius temporis ad futuram gloriam, quam in nobis predicit Apostolus reuelandam, propter iustitiam debetis persecutionem amplecti, etsi oporteret pro clauibus Ecclesie ac fide catholica martyrium sustinere, utpote quibus mors momentanea initium uite fieret sempiterne. Sane, didicisse uos credimus ex euangelica lectione, quod is qui Ecclesiam suam super se petram fundauit, claues regni celorum beato Petro concessit, inquiens ad eumdem: Quodcunque ligaueris super terram, erit ligatum et in celis, et quodcunque solueris super terram, erit solutum et in celis . Quod autem Luipuldus  , quondam Wormaciensis episcopus, iuste fuerit ligatus a nobis, nullus dubitat qui Petri priuilegium non ignorat. Nam, cum  ipse, uocatis ceteris in partem sollicitudinis, in solos successores suos transfuderit collate sibi a Domino plenitudinem potestatis, per quam episcoporum translatio ad Romanum pontificem tantum spectat, idem Luipuldus, non solum absque licentia nostra, fauore nobilis uiri, Ph . . . ducis Sueuie, imo eo illum, quantum in ipso erat, temere transferente, ad Ecclesiam se transtulit Maguntinam, uerum etiam, cum tandem ipsius postulatio iusto fuisset iudicio reprobata, quia, post appellationem ad nos legitime interpositam, in discordia postulatus, sine licentia nostra transiuit, eidem incubare presumpsit, et, cum iuxta canonicas sanctiones utraque meruerit spoliari, non attendens gratiam sibi factam, per  quam ipsi concessimus, ut Wormaciensem Ecclesiam retineret, utramque detinuit, et adhuc detinet occupatam. Quia igitur per litteras et delegatos nostros super hoc non semel tantum monitus, sed frequenter, nec mandatis nostris paruit, nec monitis acquieuit, manifestam eius contumaciam attendentes, quoniam, deposito corde carneo, lapideum cor assumpserat, et obturauerat aures suas, ne intelligeret ut bene ageret, nec adiiceret, ut, a sua presumptione resurgens, satisfaceret de contemptu, primo excommunicationis sententiam, et tandem depositionis, et censuram merito sue iniquitatis excepit, quibus qualiter deferat, satis est omnibus manifestum.  Ceterum, idem dux, cum debuisset excommunicatum uitasse, ac depositum  abiecisse, tanquam de clauibus Ecclesie non recte sentiret, ex eo tempore amplius illum fouet, et non solum in errore suo, tanquam primus et precipuus actor, participauit eidem, sed, in argumentum gratie plenioris, in Italiam officium ei sue legationis indulsit, et, ad impugnandum beati Petri patrimonium, hostem Ecclesie destinauit. Ecce, qualiter idem dux Romanam honorat Ecclesiam; ecce, qualiter claues Ecclesie reueretur, cum, quantum in eo est, Petri priuilegio uiolato, quod nullus principum, nullus etiam imperatorum hactenus  attentauit, translationem episcoporum sibi presumpserit usurpare, ac hominem excommunicatum et damnatum a nobis, tanquam non credat testimonio ueritatis, quod in collatione clauium de ipsarum uiribus protulit ipse Christus, fouere publice ac honoribus studuerit ampliare. Cum enim lepre iudicium, secundum legem diuinam, ad solos pertineat sacerdotes, quibus, ut inter lepram et lepram diiudicent, est concessum, non debuerat leprosum contingere, aut sacerdotale sibi officium uindicare, ne cum Ozia rege lepra percuteretur in fronte, fieretque nota omnibus eius culpa. uerum, si uirum religione conspicuum, litterarum preclarum, preditum honestate, ac damnatum iniuste foueret, licet eius non esset de nostro iudicio iudicare,  aliquibus tamen excusabilis forsan uideretur; sed, cum faueat homini pestilenti, cuius crimen nec peritia litterarum extenuat, nec morum minorat honestas, nec religio palliat, nec pena excusat iniusta, excessus eius nequit ullatenus excusari.]  Preterea, super hoc eum ignorantia non excusat, cum, etsi forsan canonicum ius ignoret, recentia tamen exempla, et ea que in eius oculis modernis temporibus acciderunt; cautum eum reddere potuerint et instructum. Nouit enim, et per totam fuit Theutoniam diuulgatum, qualiter, quia uenerabilis frater noster . . . . . Salzburgensis archiepiscopus  , ad Salzburgensem Ecclesiam postulatus, sine licentia nostra transiuit, eius fuerit postulatio  reprobata, et ipse, proprium recognoscens et damnans errorem, redierit ad Ecclesiam Brinxinensem. Qui, licet, intellecto mandato nostro, nobis humiliter paruerit et deuote, non tamen prius translationis gratiam potuit obtinere, cum Salzburgensis Ecclesia eum denuo concorditer postulasset, quam ad presentiam nostram personaliter laborauit. Nec etiam ignorare potuit dux predictus, cum in partibus illis fuerit publicatum, quod, cum bone memorie C.  , imperialis aule cancellarius, occasione indulgentie, quam a felicis recordationis C. papa, predecessore nostro, se impetrasse dicebat, per quam utcunque apud aliquos excusabilis uidebatur, ad Herbipolensem Ecclesiam ab Hildesemensi transisset, quia monitus errorem proprium  non correxit, non solum excommunicatus fuit, sed, tam Herbipolensi quam Hildesemensi Ecclesia spoliatus, licet tandem, ad mandatum nostrum humiliter et deuote reuersus, gratiam nostram meruerit obtinere. Nos autem, etsi diu duxerimus exspectandum, ut dux idem errorem suum corrigeret per se ipsum, tandem tamen per te, fili abbas, et dilectum filium . . . . . abbatem de Salem  , eum super hoc mandauimus commoneri, et, licet abbas de Salem, cum tibi littere nostre non fuerint, sicut accepimus, presentate, ipsum monuerit diligenter, eum tamen  non potuit emollire, aut flectere mentem eius, et ab eiusdem damnati et excommunicati fauore et participio reuocare.  [Licet igitur, ex eo quod eiusdem ducis notorius est excessus, et ipse, iam monitus, noluerit ab huiusmodi presumptione cessare, possemus grauius procedere contra eum, adhuc tamen experiri uolentes si nunc saltem, tanquam uir catholicus, aut etiam Christianus, beato Petro, celestis regni clauigero, magisterium uniuersalis Ecclesie, ac nobis in eo claues regni celorum fideliter recognoscat, discretioni uestre per apostolica scripta mandamus, et in uirtute obedientie districte precipimus, quatenus, ad eum, dilatione et excusatione cessante, personaliter accedentes, ipsum secreto prius, et tandem publice, in audientia tam  ecclesiasticorum quam secularium principum, quos contigerit interesse, diligentius et instantius moneatis, ut sepe dicto excommunicato nullum de cetero tribuat auxilium uel fauorem, sed potius, tanquam depositum, illum abiiciat, et uelut damnatum euitet, ac idolum zeli, quod in templo Dei, uelut abominationem in loco sancto stantem, erexit, de ipso prorsus eliminare procuret. Alioquin, publice nuntietis eidem quod, nisi, usque ad tres menses post commonitionem uestram, monitis uestris acquieuerit humiliter et deuote, in eum et terram eius manus nostras curabimus, fortius forsan quam extimet, aggrauare,]  cum id non possimus ulterius equanimiter sustinere, imo, cum, pro iustitia sedis  apostolice defendenda, non solum persecutionem pati, sed animam ponere, licet nil tale nos oporteat formidare, parati essemus, si necessitas postularet. Uniuersis quoque principibus regni Theutonici, tam ecclesiasticis quam mundanis, meram et plenam super his ueritatem diligenter ac fideliter intimetis, ut, cum utriusque partis meritum intellexerint, de tenebris falsitatis ad lucis ueritatem accedant. Quod si non ambo . . . tu, frater patriarcha, etc.

Datum Rome, apud S. Petrum, II Nonas Iunii.



LXXIu  . EISDEM. Ut ducem Sueuie, nisi infra tempus resipiscat, sacris interdicant. .


Quid uobis super commonitione nobilis uiri, Ph. ducis Sueuie, ut a fauore ac defensione Luipuldi, quondam Wormaciensis episcopi, nunc excommunicati et depositi, omnino desistat, uobis dederimus in mandatis, uos nouimus meminisse. Quia igitur pati nec uolumus nec debemus ut claues Ecclesie impune contemnat, et uerbo ueritatis, qua Petro dicitur: Quodcunque ligaueris , etc.  etsi non sermone, saltem opere, in suam et aliorum perniciem, contradicat, discretioni uestre per apostolica scripta mandamus, et in uirtute obedientie districte precipimus, quatenus, nisi forsan infra mensem post commonitionem uestram, ab errore huiusmodi uel heresi resipiscens, eidem Luipuldo suum subtraxerit participium et fauorem, uos in ecclesiis uestris totam terram, quam in domanio suo tenet, denuntietis auctoritate nostra suppositam interdicto, ita quod, preter baptisma paruulorum et penitentias morientium, nullum in ea diuinum officium celebretur, uel exhibeatur Ecclesiasticum sacramentum. In omnibus quoque locis, ad que ipse deuenerit, quandiu in eis presens exstiterit, diuina prohibeatis officia celebrari. Id autem  singulis diebus Dominicis et festiuis, per ecclesias uestras, et uicinas dieceses, ac terram ipsius publicari solemniter faciatis, addentes quod, si nec sic resipuerit, in personam ipsius et terram omnium eidem in hoc errore fauentium aggrauabimus fortius manus nostras. Taliter autem mandatum apostolicum impleatis, ut zelus domus Dei uos comedere uideatur. Quod si non ambo . . . tu, frater patriarcha, etc.

Datum Rome, apud S. Petrum, II Nonas Iunii.



LXXXu  . UNIuERSO POPULO uITERBIENSI, SPIRITUM CONSILII SANIORIS. Ut insurgant aduersus quosdam Patarenos, nec eis prestent auxilium, consilium, uel fauorem.


[Si aduersus uos  terra consurgeret,] et iniquitates uestras celi sidera reuelarent, et manifestarent uestra scelera toti mundo, ut non solum homines, sed ipsa etiam elementa coniurarent in uestrum excidium et ruinam, et a terre facie uos delerent, non parcentes sexui uel etati, ut essetis cunctis gentibus in opprobrium sempiternum, ultio de uobis sumi non posset sufficiens siue digna. uos enim, nec Deum timetis, nec hominem formidatis, nec discernitis inter profanum et sanctum, sed ponitis lucem tenebras, et tenebras lucem, et dicitis malum bonum, et bonum malum; uos, famam bonam que impinguat ossa, et nomen bonum quod multis diuitiis antefertur, procurare contemnitis, et  de infamia non curatis, cum sitis attrite frontis, et impudibundam frontem assumpseritis meretricis. Computruistis namque in peccatis, sicut iumenta in stercore suo, ut fumus, ac fimus putrefactionis uestre iam fere circumadiacentes regiones infecerit, ac ipsum Dominum, ut credimus, ad nauseam prouocauerit  . »In peccatis quidem excelletis uniuersos, facti perfidiores Iudeis, et crudeliores paganis.  Iudei siquidem semel Dominum crucis patibulo affixerunt, sed uos, in membris suis iugiter crucifigentes eumdem, opprobriis ipsum et contumeliis laceratis, et, cum illi credant, licet sub cecitate peccati, Deum Patrem omnia uisibilia et inuisibilia condidisse, plerique uestrum a lucifero uisibilia credunt esse condita et creata. Pagani furebant in perimendis Christianorum corporibus et mactandis, sed uos, necare intenditis totum hominem, animas fidelium latenter Christo subripientes, et utrumque hominem pariter perimentes. uerum, nec isti, nec illi Christum Domini cognouerunt, propter quod habere uidentur excusationem aliquam in peccatis, sed uos, tanquam filii Ephrem intendentes arcum, Christi fuistis charactere  insigniti, et adhuc in publico Christiana uultis professione censeri, corde tamen abeuntes retrorsum ac recedentes a fide, conuersi estis in arcum peruersum, hereticorum laqueis irretiti, ac eorum prauis dogmatibus deformati  .« Unde, uere in uobis uerbum propheticum est impletum: Lamie nudauerunt mammas, lactauerunt catulos suos . Potati enim estis non uino compunctionis, sed felle draconis, uobis ab hereticis propinato in aureo calice Babylonis. Iam enim inundauerunt aque, operueruntque capita uestra peccata demersa in barathrum uitiorum. Iam absorbuit uos profundum, et urget super uos os suum puteus infernalis. In lacum desperationis siquidem incidistis, cum contemnatis resurgere a profundo.  Unde, merito formidamus ne in filios diffidentie ueniat ira Dei, et iam exacuat sicut fulgur gladium suum, et agat de uobis iudicium manus sua, nec in die furoris existat misericordie sue memor  »Nos autem, uestris miseriis compatientes, imminenti ruine uestre occurrere uolumus, et uiam patulam exterminii uestri precludere, si ualemus, pulsantes Deum precibus, et Abrahe uestigia imitantes, qui a Domino, uolente subuertere Sodomam et Gomorrham, multiplicatis intercessionibus impetrauit quod pro decem iustis non perderet uniuersos. Experiri siquidem uolumus utrum inter uos aliqui fideles remanserint, qui ante Baal sua genua non curuauerint, et, Niniuitarum  exemplo, sacco et cinere prosternati, iram Domini mitigent et furorem, ut parcatur multis pro paucis, nec simul pereant uniuersi. Si quis igitur Dei est, adiungat se nobis, quam gestare uolumus gladium Phinees, et animaduersionem Mosaicam imitari, ac cum Mathathia punire demonibus immolantes, ut auxiliante Domino eliminentur de templo perfidi et indigni, et fermentum heretice prauitatis de massa conspersionis Dominice salubriter expurgetur. Ideoque per apostolica  uobis scripta mandamus et districte precipimus, quatenus, cum quidam uestri conciues, filii Belial, in odium Iesu Christi, et contemptum apostolice sedis et nostrum, post inhibitionem a nobis factam, quosdam credentes Patarenorum in consules eligere attentarint, ipsum etiam heresiarcham, uidelicet I. Tiniosi, perditionis filium, qui, exigentibus iniquitatibus suis, de mandato nostro iamdudum uinculo existit excommunicationis astrictus, et adhuc in contumacia sua perdurat, camerarium instituere non timentes, in electos ipsos, et electores, pariter ac eorum complices uiriliter insurgatis, resistentes eis magnanimiter et potenter, ac eosdem acriter expugnantes; et ne ualeant radicari firma radice, primos ipsorum conatus frustrare  ac contundere laboretis. Ut autem euulsis radicibus stipes arescat penitus et siccetur  «, sub interminatione anathematis districtius inhibemus, ne aliquis eis iurare, tanquam consulibus, uel rectoribus, uel alio modo, presumat. Illos uero, qui eis aliquo iuramento tenentur astricti, uel qui eis iurare post electionem huiusmodi presumpserunt, cum nulla esse debeat participatio Christi ad Belial, uel lucis ad tenebras, et fidelis apostate, qui fidem uiolauit temere Creatoris, tenere fidem nullo modo teneatur, cum hoc cautum in canonibus habeatur, eos a tali iuramento duximus absoluendos. Licet autem a nobis et predecessoribus nostris contra hereticos multa sint edita et statuta, ne habeatis excusationem aliquam in peccatis, quasi antiquorum  obliti fueritis mandatorum, et, (quia plus timeri solet quod specialiter iniungitur, quam quod generaliter imperatur,  aduocatis et scriniariis firmiter inhibemus, ne prefatis electis, dum fuerint in sua contumacia et errore, Patarenis uero  credentibus, fautoribus, et defensatoribus eorumdem, ullo tempore, in aliquo prestetis auxilium, consilium uel fauorem, nec eis in aliquibus causis, uel factis, uel aliis litigantibus sub eorum examine, uestrum patrocinium prebeatis, et pro ipsis publica instrumenta condere uel aliqua scripta facere nullatenus attentetis. Quod si forte contra facere presumpseritis, ab officio uestro suspensos perpetuo uos decernimus infamie subiacere.] Ceterum, ne  iudices et scriniarii, qui consenserunt prefatis electis in huiusmodi presumptione temeraria sociari, de sua nequitia glorientur, cum priuilegium mereatur amittere qui permissa sibi abutitur potestate, eos ab officio suo iudicamus esse suspensos, decernentes irritum et inane quidquid per ipsos et electos predictos factum fuerit, uel statutum. Sententias autem excommunicationis et interdicti, ab episcopo et clericis uestris propter excessus huiusmodi latas rationabiliter in rebelles et in memoratos electos,  ratas habemus, easque precipimus usque ad satisfactionem congruam inuiolabiliter obseruari. Alioquin, si nec sic superbia uestra comprimi poterit, et stultitia refrenari, hedis ab ouibus et fidelibus ab infidelibus segregatis, malos male perdemus, uineam nostram aliis agricolis collocantes, qui fructum suum temporibus suis reddant, et tandiu manus nostras temporaliter et spiritualiter in uos curabimus durius aggrauare, donec per experientiam cognoscatis quid apostolice sedis dextera ualeat, et quid possit, et a uobis sit huiusmodi eliminata spurcitia et iniquitas exstirpata. Recolere quippe debetis quantum periculum incurreritis pro eo quod nostrum consilium contempsistis.

Datum, etc.



LXXXuI  . CLERICIS SANCTAE AGATHES Reducuntur ad percipiendam quamdam pensionem annuam in ecclesia S. Saluatoris, et condemnatur presbyter ad solutionem eiusdem pensionis. 


[Querelam, quam dilectus filius  , G. tituli Sancti uitalis nunc presbyter, tunc Sancte Marie in Aquiro diaconus cardinalis, per econonum Ecclesie uestre, cuius idem cardinalis est gubernator  , contra P . . . nunc  presbyterum, tunc uero diaconum, super Ecclesia Saluatoris que dicitur de Cornutis  , coram bone memorie C. Papa, predecessore nostro, proposuit, ipse  nobis in minori officio constitutis audiendam et examinandam commisit. Petebat igitur idem economus, ut prefatus  Petrus remoueretur ab Ecclesia Saluatoris, quam in preiudicium Ecclesie uestre, ac iniuriam cardinalis predicti presumpserat occupare, cum ipsa Ecclesia Saluatoris  pleno iure pertineat ad Ecclesiam Sancte Agathes, petens etiam, pensionem sedecim denariorum Papiensium, debitam Ecclesie Sancte Agathes, pro Ecclesia Saluatoris et terminis  , sibi restitui de nouo substractam. Predictus uero P. clericus  , respondebat quod ipse nullam iniuriam irrogauerat cardinali, nec in preiudicium Ecclesie Sancte Agathes  acceperat Ecclesiam Saluatoris, cum hec ad illam nullo iure pertineat, nec  aliquam sibi debeat reddere pensionem, sed ipse per electionem populi, que de antiqua consuetudine pertinet ad eumdem, a cardinale Sancte Susanne  , cui eadem Ecclesia Saluatoris, tanquam capella suo titulo, in spiritualibus est subiecta  , cononice fuerat institutus.] Cumque ad suam assertionem probandam utraque pars testes multoties produxisset, nos illos recepimus et examinauimus diligenter, quorum depositionibus publicatis, disputationem audiuimus super illis; sed, antequam huiusmodi controuersia finem accipere potuisset, prefatus predecessor noster debitum carnis exsoluit. Demum autem, utraque pars a nobis cum instantia postulauit, ut causam ipsam decidere dignaremur. [Nos igitur, attestationibus, et allegationibus,  ac instrumentis  utriusque partis diligenter auditis, et plenius intellectis, habito fratrum nostrorum consilio, predictum presbyterum ab impetitione economi uestri, super electione ac institutione de se facta in Ecclesia Saluatoris, absoluimus, et super his prefato economo silentium duximus imponendum, cum per testes idoneos  nobis constiterit euidenter, quod populus in quasi possessione presentandi clericum ad illam Ecclesiam existebat, quando predictum clericum  ad illam elegit, et eadem Ecclesia spectat ad titulum Sancte Susanne in spiritualibus pleno iure, salua questione super iure patronatus inter Ecclesiam uestram et populum  Saluatoris. Quia uero per testes, omni exceptione maiores  , fuit liquido comprobatum, quod  pensio sedecim denariorum Papiensis monete, fuit  clericis Ecclesie uestre, pro Ecclesia Saluatoris et terminis, annuatim per multa tempora persoluta, sed de nouo substracta, nos  , in eumdem statum percipiendi pensionem huiusmodi de Ecclesia Saluatoris et terminis, Ecclesiam uestram decreuimus reducendam, et ad solutionem pensionis substracte condemnauimus presbyterum antedictum, salua questione proprietatis inter Ecclesias memoratas.] Nulli ergo, etc. nostre definitionis, etc. Si quis autem, etc.

Datum, II Nonas Iunii.



LXXXuII  . C . . . . . MAIORI ARCHIDIACONO, ET MAGISTRO R. PeNITENTIARIO S. uICTORIS PARISIENSIS, ET MAGISTRO R. DE CORZON, NOuIOMENSI CANONICO, PARISIIS COMMORANTI. Mandat ut episcopum Tullensem absoluant, uinculo excommunicationis, et causam inter dictum episcopum et archidiaconum Tullensem terminent 


ueniens ad apostolicam sedem dilectus filius, P. archidiaconus Tullensis, a nobis humiliter postulauit, ut super Tullensem Ecclesiam, que per incuriam et malam administrationem . . . . . Tullensis episcopi  , in grauem lapsum et exterminium iam deuenerat, nostre prouisionis oculos aperire, et, in sterilitatis uindictam, infructuose arbori ultricem  securim apponere dignaremur, ne terra fructifera per mali cultoris iniuriam et neglectum in salsilaginem conuertatur. Cum enim uenerabilis, frater noster . . . Remensis archiepiscopus  , tunc apostolice sedis legatus, et dilectus filius . . . . abbas S. Benedicti Metensis  dieceseos, contra prefatum episcopum litteras apostolicas recepissent  , et archidiaconus memoratus uellet inscribere contra ipsum, archiepiscopus ipse, eiusdem archidiaconi et sociorum eius periculum reformidans, eos sub hac forma ad concordiam inducere procurauit, ut scilicet idem episcopus in eorum presentia prestaret corporaliter iuramentum, quod de cetero libertatem Ecclesiarum, et ius clericorum totius dieceseos conseruaret illesum, nec bona episcopatus  alienare presumeret, uel pignori obligare; precipiens etiam prioribus et decanis, quod si dictum episcopum uenire contingeret contra proprium iuramentum, ipsi debitum obedientie consuetum denegarent eidem; sub pena quoque excommunicationis eidem studuit inhibere, ne de rebus immobilibus Tullensis Ecclesie de cetero quidquam alienare presumeret, consensu sui capituli non obtento. Procedente uero tempore, cum idem episcopus in ipsius esset archiepiscopi presentia constitutus, decanus Tullensis  in modo denuntiationis crimen ei dilapidationis obiecit, proponens, quod, iurisiurandi religione et excommunicatione contemptis, uiginti et duas uillas alienare presumpsit ad mensam episcopi  pertinentes, et, cum episcopatus Tullensis in sue promotionis initio in redditibus mille libras haberet, ad tantam per ipsum fuerit exinanitionem redactus, quod uix ad triginta libras Tullensis monete eius possent redditus peruenire. Cum igitur ad hoc idem episcopus respondisset quod non per suam sed capituli sui culpam illarum rerum fuerat alienatio perpetrata, adiecit quod ei placebat ut de statu episcopatus a bonis uiris eiusdem dieceseos fieret inquisitio ueritatis, et sic, cum de partis  utriusque assensu ad hoc certa dies constituta fuisset, licet tam archiepiscopus quam episcopus memorati, sub multorum testimonio prelatorum ipsum decanum in suo recepissent conductu, frater tamen episcopi et seruientes eius, in ipsum decanum manus iniicientes sacrilegas, et pedibus eius sub uentre roncini ligatis, eum ad episcopum deduxerunt, eumque durissimis uinculis mancipatum non prius absoluere uoluerunt, quam idem episcopus propter hoc fuit excommunicatione notatus, et terra eius supposita interdicto, nisi eum infra certum terminum liberasset. Cumque nec sic proficere potuisset, eo tandem post multa conamina uinculis absoluto, ac die certa partibus assignata, cum iam per cleri et populi famam eidem archiepiscopo constitisset,  quod in extremis illa Ecclesia laboraret, sepedictum episcopum, de nimia dilapidatione suspectum, a temporalium administratione, et de periurio grauiter infamatum, a spiritualium exsecutione suspendit, quam suspensionis sententiam quoniam idem episcopus seruare contempsit, ipsum postmodum excommunicationis uinculo innodauit; et cum hec a Ioffrido archidiacono in presentia nostra essent proposita, econtra W. et T. procuratores episcopi sepedicti, in nostro auditorio allegarunt quod sententia ipsius archiepiscopi nulla fuit multiplici ratione. Cum enim in talibus ordo iudiciarius consueuerit obseruari, isti modus fuit non tenuisse modum; nam, neque lis contestata fuit, uelut iuris equitas suadebat, et, cum idem episcopus usque ad octauas  Sancti Michelis deliberationis obtinuisset inducias, eo penitus ignorante, interim contra eum inquisitio facta fuit, cum secundum iuris ordinem iudicis officium conquiescere debuisset, donec petiti temporis curricula defluxissent; ad hoc, cum in omnibus legitima fuerit appellatio interposita ab eodem, nullus uidetur eius fuisse processus, qui appellationis legitime remedio eneruatur. Preterea, cum obiiceretur eidem quod post excommunicationem celebrasset diuina, ipsi procuratores inficiabantur omnino, et quod predicte uille alienate fuissent, non culpa episcopi sed capituli contigisse firmabant; unde, quidquid per archiepiscopum factum fuerat, a nobis censeri putabant irritum et inane. Nos  igitur, his et aliis diligenter auditis, que partes coram nobis proponere uoluerunt, quia predictum legatum rite per omnia cognouimus processisse, discretioni uestre per apostolica scripta mandamus, quatenus, predictam suspensionis sententiam facientes auctoritate nostra firmiter obseruari, procuratorem idoneum statuatis, qui negotia eiusdem episcopatus interim administret, episcopo tamen in iustis et moderatis expensis congrue prouisurus, dum huiusmodi causam contigerit uentilari; et,   quoniam productioni testium a neutra parte renuntiatum fuisse didicimus, nos attestationes receptas uobis clausas remittimus, nichilominus iniungentes quod prefatum episcopum secundum formam Ecclesie ab excommunicationis uinculo absoluatis, et recipiatis testes, quos utraque pars duxerit producendos, quorum attestationibus una cum prioribus publicatis, causam diligenter examinare curetis, et eam, sublato cuiuslibet contradictionis et appellationis obstaculo, fine canonico terminare; ita, quod, si legitime uobis constiterit, predicta bona Tullensis EccIesie per culpam ipsius episcopi alienata fuisse, ab eadem ecclesia eum amouere curetis. Alioquin, cum de alienatione iam constet, quamuis idem epicopus culpam refundat in alios, quia tamen super  hoc uehementer habitus est suspectus, et grauiter infamatus, purgationem ipsi canonicam indicatis; attentius prouisuri, ut, si dictus episcopus post excommunicationis sententiam in se latam diuina presumpsit temere celebrare, quia contemptum adiunxit contemptui ad eneruationem ecclesiastice discipline, uos eum a pontificali officio deponatis. Testes autem qui fuerint nominati, si se gratia, odio uel timore subtraxerint, per censuram ecclesiasticam cessante appellatione, cogatis ueritati testimonium perhibere; nullis litteris preter assensum partium obstantibus, etc. Quod si non omnes . . . duo uestrum, etc.

Datum, etc. septimo Idus Iunii.



LXXXuIII  1Kb] . ANDREAE, DOMINO HUNGARIAE. Excusationem affert, cur ei pro postulato Colocensi archiepiscopo in Strigoniensem archiepiscopum morem non gerat, aliumque eligi iubet. 


Nouit ille qui scrutator est cordium et cognitor secretorum, quod ad honorem et profectum tuum ardenti desiderio aspiramus, pro certo sperantes quod tu progenitorum tuorum inherens uestigiis, sacrosanctam Romanam Ecclesiam, matrem tuam, prompta deuotione cupias uenerari. Licet ergo per primas litteras, quas nostro apostolatui destinasti, postquam ad regni gubernaculum ascendisti, fraterno sigillo signatas, nos duxeris exorandos pro uenerabili fratre nostro; I. Colocensi archiepiscopo,  ad Strigoniensem metropolim transferendo, postmodum tamen, per alias litteras, tuo charactere insignitas, nobis humiliter supplicasti, ut postulationem de uenerabili fratre nostro, C. Quinquecclesiensi episcopo, ad eamdem metropolim euocato admittere dignaremur; super qua cum fratribus nostris deliberauimus diligenter, et, quoniam inuenimus eam, post appellationes ad nos legitime interpositas, in multa discordia non solum suffraganeorum, uerum etiam canonicorum Strigoniensis Ecclesie, contra formam mandati nostri, regulari ordine pretermisso,  temere celebratam, illam, exigente iustitia, non duximus admittendam, dolentes pro te pariter et pro ipso, quod ad postulationem huiusmodi non est eo modo processum, ut eam secundum Deum approbare possemus. Monemus igitur serenitatem tuam, et exhortamur attentius, quatenus in hoc non uoluntatis nostre duritiam, sed canonice sanctionis censuram attendas, quam sine personarum acceptione seruare uolumus, ut debemus, cum in manu nostra non debeat esse pondus et pondus, quasi in statera dolosa; sciturus pro certo quod preces, quas nobis secundum Deum duxeris porrigendas, parati sumus efficaciter exaudire. Ne uero Strigoniensis Ecclesia ulterius remaneat desolata, Strigoniensi capitulo per nostras damus litteras in  mandatis, ut ad prouidendum sibi pastorem idoneum, per electionem canonicam, uel postulationem concordem, requisito suffraganeorum assensu, si de antiqua et approbata consuetudine fuit requirendus, infra mensem post susceptionem litterarum nostrarum, procedere non postponant. Alioquin, extunc, ne gregi Dominico diu desit cura pastoris, ad prouidendum eidem Ecclesie pastorem idoneum procedemus, secundum officii nostri debitum ex plenitudine apostolice potestatis; in quo, quantum cum honestate nostra poterimus, tuo deferemus honori.

Datum, uIII Kalendas Iulii.



LXXXIX  1Kb] . PRIORI, ET FRATRIBUS HOSPITALIS SANCTAE TRINITATIS DE uERNOLIO. Recipit eos sub protectione, cum annuo censu unius obuli aurei. 


Solet annuere, etc. Eapropter, dilecti in Domino filii, uestris iustis postulationibus inclinati, personas et domum uestram, cum omnibus bonis, etc., usque suscipimus. Specialiter autem domos, terras, et alia que Herueus paruus eidem domui contulit; decem solidos in furno Georgii de Punt. decem solidos annuatim in anniuersario Ioannis de Saccenuill. feudum Cochet, et terras de Faudo; sicut ea iuste et pacifice possidetis, uobis, ac, per uos, eidem Hospitali, auctoritate apostolica confirmamus, et presentis scripti patrocinio communimus. Ad  indicium autem huius percepte protectionis a nobis, obulum aureum gratis oblatum nobis, nostrisque successoribus annis singulis persoluetis. Decernimus ergo . . . nostre protectionis et confirmationis, etc, Si quis autem, etc.

Datum . . ., III Idus Iunii, anno octauo.



XC  . S. MAGUNTINENSI ARCHIEPISCOPO  . Super consecratione episcopi Argentinensis. 

[Solet ad se mora trahere plerumque periculum,  et que a principio poterant de facili consummari, longa postmodum dilatione suspensa, graues interdum et difficiles exitus habuerunt. Istud autem dilectus filius, H. Argentinensis electus  , non modicum reformidans, non sine multo labore ad presentiam nostram accessit, nobis reuertenter insinuans quod, cum canonice fuerit de unanimi uoluntate cleri et populi in episcopum Argentinensem electus, communicato fratrum suorum et prudentum uirorum consilio, ad uenerabilem fratrem nostrum, G.  . Remensem archiepiscopum, sancte Romane Ecclesie cardinalem, tunc episcopum Prenestinum, in partibus Teutonie legationis officium exercentem, et ad te, pro electionis confirmatione speciales nuntias destinauit, qua liberaliter  a nobis obtenta, postmodum, cum idem electus per . . . . abbatem de Sturzelb  , et alios, cum litteris eiusdem legati, humiliter ac reuerenter fecerit te rogari, ut ei consecrationis beneficium exhiberes, tu ei per tuas litteras respondisti, quod, deliberatione prehabita, diem ei et locum congruum assignares, ad quem tam tibi quam ei securus pateret accessus, ibique tunc illum in episcopum consecrares. Electus autem, promissione tua diutius exspectata, suos ad te nuntios iterato direxit, qui, licet in itinere fuerint spoliati, ad te tamen pedites nichilominus peruenerunt, consecrationem ipsius sollicite postulantes. Tu uero, ad instantiam tam electi quam nuntiorum ipsius, diem ei apud Andernacum, in Dominica qua cantatur Oculi mei, in  anno preterito, assignasti, promittens te ibi consecrationis ei beneficium impensurum. Cumque idem electus ad locum ipsum die statuto paratus esset accedere, litteras tue fraternitatis accepit, in quibus te arduis prepeditum negotiis asserebas, et ideo non posse ad diem assignatam accedere, nec termino prefixo pro consecrationis munere impendendo sue satisfacere uoluntati. Processu uero temporis, idem electus, grauem sibi et Ecclesie sue uidens imminere ruinam, ita, quod homines regionis illius in eum, prepositos et abbates, et alios clericos manus iniicere non timerent, sumentes ex eo peruersitatis audaciam, quod idem electus non esset pastorali preditus dignitate, ad sedem apostolicam  nuntium destinauit, postulans, in hac causa sibi et Argentinensi Ecclesie, cuius status, tam in spiritualibus quam temporalibus, incurrebat assidue detrimentum, per benignitatem sedis apostolice prouideri; cui litteras ad te de benignitate paterna concessimus, ut eum in competenti loco et tuto, uel in persona propria consecrares, uel faceres per alios consecrari. Tu uero, cum super hoc litteras nostras receperis, et ab ipso electo consecratio sua cum multa precum et deuotionis instantia  fuerit postulata, per dilectum filium . . . . abbatem de Bungart  , quem ad te propter hoc cum nostris litteris destinauit, ut securum ducatum tibi prestaret, et in eius consecratione tanquam unus consecratorum astaret; cumque idem electus uerbum tuum super hoc deuote receperit, ab ipso archiepiscopo per nuntium diligentissime postulauit, ut tam petitioni tue quam sue super hoc preberet assensum; sed id ab eo non potuit aliquatenus impetrare. Unde, idem electus tibi per clericum tuum, qui tunc aderat secum presens, et litteras intimauit, quod archiepiscopus ipse ducatum tibi, sicut petieras, prestare non posset, et ipse paratus erat ad locum securum accedere, quem tu ei propter hoc duceres prefigendum, sed a te responsum  aliquod non accepit. Idem igitur electus a nobis humiliter postulauit ut, quod a te ad presens obtinere non poterat, ei misericorditer impendere dignaremur; presertim, cum de retardatione consecrationis ipsius, Argentinensi Ecclesie, clero et populo totius episcopatus, multa prouenerint et adhuc proueniant detrimenta. Nos autem, tue uolentes fraternitati deferre, ad consecrationem ipsius non duximus procedendum, donec de rei serie ac uoluntate tua per tuas redderemur litteras certiores. Ideoque, fraternitati tue per apostolica scripta precipiendo mandamus, quatenus per litteras meram et simplicem nobis significes ueritatem, et tuam etiam uoluntatem exponas, ut, omnibus intellectis  super hoc, prout expedire nouerimus, procedamus; sciturus pro certo quod, si procedendum duxerimus ad consecrationem ipsius, honori tuo et iuri sufficienter curabimus prouidere.

Datum, uIII Idus Iunii, anno octauo.



XCI. CONSULIBUS ET POPULO MONTIS PESSULANI. Ut non impediant constructionem oratorii Sancti Spiritus  , epistola comminatoria. 

Non sine dolore referimus, nec sine pudore narramus quod quidam in reprobum sensum dati, tanquam impii, qui, cum uenerint in profundum uitiorum, contemnunt, edificationem oratorii Fratrum hospitalis Sancti Spiritus, contra nostrum statutum,  imo potius contra diuinum mandatum, multipliciter impedire nituntur, non attendentes quam sit impium et iniquum nequiter operari contra opera pietatis, que, secundum Apostolum, promissionem habet uite, que nunc est, pariter et future. Quia uero tante presumptionis audacia ecclesiastica debet seueritate retundi, nos, ex parte Dei omnipotentis, Patris, et Filii, et Spiritus sancti, auctoritate quoque beatorum apostolorum Petri et Pauli, simul ac nostra, excommunicamus et anathematizamus  omnes omnino, siue clericos, siue laicos, qui per se ipsos uel alios constructionem ipsius oratorii presumpserint aliquatenus impedire; auctoritate apostolica statuentes ut, si quisquam in laqueum huius excommunicationis inciderit, a nemine absoluatur, preterquam in mortis articulo constitutus, donec apostolico se curauerit conspectui presentare, dignam de tanto facinore penitentiam recepturus. Deuotionem autem uestram in Domino commendamus, quod, apostolicis exhortationibus informati, predictis fratribus contra presumptores huiusmodi potenter hactenus astitistis, impendentes eis auxilium opportunum, ita quod, nisi uestro fuissent fauore defensi, oratorium iam inceptum non solum impeditum fuisset, uerum etiam omnino destructum.  Cupientes igitur uos tanquam filios speciales in bono perseuerare proposito, et de uirtute semper ascendere in uirtutem, caritatem uestram monemus attente, et in remissionem uobis iniungimus peccatorum, quatenus fratres predictos contra malignorum molestias defendatis, et ad consummationem oratorii iam incepti manum eis auxilii porrigentes, non permittatis ut eius constructio possit ab aliquo impediri, quatenus per hec et alia bona que, Domino inspirante, feceritis, eterne retributionis premia uberius consequamini, et apostolice sedis gratiam mereamini plenius obtinere.

Datum III Non. Iunii, anno octauo.



XCII  . P. REGI ARRAGONIAE. Ipsi et successoribus eius concedit ut per archiepiscopum Tarraconensem apud Cesaraugustam coronentur. 


[»Cum quanta gloria et honore, tripudio et applausu, regium Rome de manu nostra in monasterio B. Pancratii susceperis diadema, postquam per uenerabilem fratrem nostrum, P.  Portuensem episcopum, in regem fecimus te inungi, tua sublimitas non ignorat. Ut autem dilectionis affectum, quem ad tuam habemus personam, per exhibitionem operis euidentius monstraremus, regalia insignia uniuersa, mantum uidelicet et colobium, sceptrum et pomum, coronam et mitram,  ad opus tuum, non minus pretiosa quam  speciosa fecimus preparari, et ea liberaliter tibi donauimus in signum gratie specialis. Tu uero, tanquam deuotus princeps et catholicus rex, super altare beati Petri, apostolorum principis, regnum tuum nobis et per nos apostolice sedi, cum multo deuotionis affectu per priuilegii paginam obtulisti, illud ei constituens in perpetuum censuale, firmiter promittendo quod iuramentum fidelitatis et obedientie, in coronatione tua nobis exhibitum, inuiolabiliter obseruabis, et ad illud exhibendum et conseruandum successores tuos obligari uolebas. Nos igitur gratiam tibi a nobis exhibitam ad successores tuos deriuari uolentes, presentium auctoritate concedimus, ut, cum ipsi decreuerint coronari, coronam a sede apostolica requirentes,  de speciali mandato per Terraconensem archiepiscopum apud Cesaraugustam solemniter coronentur, prestita, super predictis idonea cautione  . Nulli ergo . . . nostre concessionis, etc Si quis autem, etc.

»Datum XuI Kalendas Iulii.



XCIII  . EIDEM. Pollicetur quod, si obtineat insulam Maioricarum, instituetur in ea sedes episcopalis.




XCIu. EIDEM. Concedit ei facultatem possidendi licite quidquid de terra Hereticorum poterit acquirere.




XCu. ARCHIEPISCOPIS, EPISCOPIS ET PRAELATIS PER TERRAM ARRAGONEM CONSTITUTIS. Mandat ut regi in expellendis impiis auxilio consilio. que presto sint.





XCuI  . FRATRIBUS DE CALATRAuA, ET DE uELEZ  . Mandat ut regi Arragonie aduersus Saracenos opitulentur. 

[Proposuit coram nobis carissimus in Christo filius noster, P. Arragonie rex illustris, quod, cum carissimus in Christo filius noster . . . . illustris rex Castelle, cum Saracenis treguas inierit, uos eisdem de regno eius guerram facere non audetis; postulans, ut uobis scribere dignaremur, quatenus  in ipsius fronteriam ueniretis, et ibidem Saracenos  eosdem curaretis uiriliter expugnare. Monemus igitur discretionem uestram, et per apostolica scripta mandamus, quatenus, si ita est et uideritis expedire, ad expugnandos Saracenos predictos in ipsius fronteriam ueniatis.

Datum III Nonas Iulii.]



XCuII  . . . . . . . CISTERCIENSI ABBATI  , P. DE CASTRONOuO, ET MAGISTRO R. APOSTOLICAE SEDIS LEGATIS. Ut concedant regi Arragonum in feudum Castrum Scure,  ab hereticis recuperatum per eumdem regem, cum annuo censu ad eorum libitum. 

Discretioni uestre per apostolica scripta mandamus,  quatenus carissimo in Christo filio nostro, P. illustri regi Arragonum, Castrum Scure, cum illud ab hereticis recuperauerit, Domino permittente, personaliter concedatis in feudum; ita tamen, quod fidelitatem ex eo Ecclesie Romane faciat, et, in recognitionem quod eiusdem castri proprietas ad ius beati Petri pertineat, certum censum statuat soluendum nobis nostrisque successoribus annuatim, et hoc totum patentibus litteris roboret et confirmet.

Datum . . . . . . XuI Kalendas Iulii, anno octauo.



XCuIII. CENADIENSI EPISCOPO ET ABBATI DE STEKEDOR CISTERCIENSIS ORDINIS. Ut recipiant purgationem ab episcopo Quinquecclesiensi super accusatione incestus. 


uenerabilis frater noster, C. Quinquecclesiensis episcopus, suam uolens innocentiam demonstrare, fecit nobis humiliter supplicare, ut super illa nota nefaria, qua de quodam incestu nefando excogitata malignitas eum inuidiose respersit, purgationem ipsius recipere dignaremur. Cum igitur contra eum nullus appareat accusator, discretioni uestre per apostolica scripta mandamus, quatenus competentem ei locum assignetis et diem, in quo cum duobus episcopis et tribus abbatibus purgationem canonicam publice recipiatis ab ipso, attentius prouisuri, ut mandatum apostolicum exsequamini fideliter ac  prudenter.

Datum XIII Kalendas Iulii.



XCIX. S. BATHONIENSI ET GLASTONIENSI EPISCOPO  . Conceditur dilatio transfretandi. 


Cum assumpseris signum crucis, ut ad terre sancte subsidium transfretares, et, arrepto itinere, ad nostram accesseris presentiam, licentiam obtenturus; nos, ecclesiarum tuarum necessitate diligenter inspecta, cum multo grauentur onere debitorum, attendentes quoque, quod non sis idoneus ad pugnandum, nec ad ducendos tecum bellatores proprie tibi suppetant facultates, de fratrum nostrorum consilio, dilationem tibi duximus concedendam, auctoritate tibi presentium iniungentes, ut, ad tuas reuertens ecclesias, eis non tam preesse studeas  quam prodesse, studiosius intendens ad liberandas ipsas a debitorum onere quo tenentur, sollicite prouisurus, ne ab eisdem ecclesiis te absentes, nisi urgens necessitas et euidens utilitas postularint.

Datum XI Kalendas Iulii.



C  . B. MAGISTRO  , ET FRATRIBUS SANCTI IULIANI DE PERARIO  , TAM PRAESENTIBUS QUAM FUTURIS, REGULAREM uITAM PROFESSIS, IN PERPETUUM  . Recipit eos sub protectione beati Petri, sub annuo censu unius marapetini. 

In Regesto bone memorie Lucii pape, predecessoris nostri, perspeximus contineri, quod, cum locus uester, in Saracenorum faucibus constitutus,  nulli pontifici hactenus fuerit diecesana lege subiectus, ipse uenerabilium fratrum, P. Compostellan. et G. Bracharensis archiepiscoporum, G. Lamecensis, P. Ciuitatensis, u. Salamantin. I. uisensis, et A Auriensis episcoporum precibus inclinatus, ut liberius et libentius defensioni Christianitatis et aliis diuinis obsequiis instaretis, locum uestrum, in quo diuino mancipati estis obsequio, in ius et proprietatem beati Petri et Ecclesie Romane recepit, et suo priuilegio communiuit, statuens, ut preter Romanum pontificem nullus locum ipsum interdicto supponere, uel in Fratres inibi commorantes excommunicationis uel suspensionis sententiam ferre presumat. Nos igitur, eius uestigiis inherentes, locum ipsum, qui ad ius et propietatem apostolice  sedis pertinere dignoscetur, sub beati Petri et nostra protectione suscipimus, et presentis scripti priuilegio  communimus, auctoritate apostolica statuentes, ut ordo monasticus, qui secundum Deum et beati Benedicti Regulam in eodem loco institutus, etc., usque conseruetur. Preterea, quascunque possessiones, etc., usque uocabulis exprimenda: Locum ipsum, in quo domus ipsa sita est cum ecclesia, et omnibus pertinentiis suis, terris, uineis, siluis, pratis, pascuis, aquis, aquarumue decursibus et molendinis; Radicatam, cum pertinentiis et uniuersis finibus suis; uillar de Torpino, cum omnibus pertinentiis et finibus suis; Ferrariam, cum omnibus pertinentiis et finibus suis; Colmenar; cum omnibus pertinentiis et finibus suis; Almendram sicam, cum piscaria, pascuis, pertinentiis et omnibus finibus suis; Grangiam in Aldea de Ponte sico, cum uineis,  agris, pascuis et uniuersis pertinentiis suis. Sane, noualium uestrorum, que propriis manibus aut sumptibus colitis, siue de nutrimentis animalium uestrorum, etc. usque presumat. Liceat quoque uobis clericos, uel laicos liberos, etc. Prohibemus insuper, etc., discedentem usque retinere. Chrisma uero, oleum sanctum, consecrationes altarium seu Basilicarum, ordinationes clericorum seu monachorum, qui ad sacros ordines fuerint promouendi, a quocunque malueritis catholico suscipietis episcopo communionem et gratiam sedis apostolice habente. Sepulturam preterea ipsius loci, etc., usque assumuntur. Preterea, libertates et immunitates a legatis, archiepiscopis et episcopis, regibus et principibus, aliisque personis tam ecclesiasticis  quam mundanis, prouida uobis deliberatione concessas, ratas habemus et auctoritate apostolica confirmamus. Obeunte uero, etc. usque Dei timorem et beati Benedicti Regulam prouiderint eligendum. Decernimus ergo, etc., usque profutura, salua sedis apostolice auctoritate  . Ad indicium autem percepte huius a Romana Ecclesia libertatis, marapetinum unum singulis annis nobis, nostrisque successoribus persoluetis. Si qua igitur, etc. Cunctis autem, etc.

Datum Rome, apud Sanctum Petrum, per manum Ioannis, Sancte Marie in uia Lata diaconi cardinalis, XuI Kalendas Iulii, indictione uIII, Incarnationis Dominice anno 1205, pontificatus uero domini  Innocentii pape III anno octauo  .



CI  . UNIuERSIS ARCHIEPISCOPIS ET PRAELATIS, IN HIEROSOLYMITANA PROuINCIA CONSTITUTIS. Ut legatum sedis apostolice missum ad regnum Hierosolymitanum recipiant humiliter ac deuote.




CII  . . . . PATRIARCHAE HIEROSOLYMITANO, APOSTOLICAE SEDIS LEGATO. Facultas, ut absolutionis beneficium impertiri possit uniuersis transfretantibus, quocunque modo et a quocunque fuerint excommunicati. 


Cum apostolice sedis gratiam sis in maioribus assecutus, non decet ut tibi denegentur minora, sed inde semper accipias proficiendi materiam, unde tue promotionis dignosceris exordium habuisse. Ne igitur ex auctoritatis defectu profectus, quem a te mater tua, sacrosancta uidelicet Romana Ecclesia, expetit et exspectat, in ultramarinis partibus ualeat impediri, auctoritate tibi presentium personaliter  indulgemus, ut uniuersis, quos zelus fidei christiane ad partes illas adduxerit, uel qui ibi fecerint residentiam, quocunque modo, uel a quocunque fuerint excommunicationis sententia innodati, absolutionis beneficium secundum formam Ecclesie ualeas impertiri, recepta prius ab eis idonea cautione super his, pro quibus excommunicati tenentur, ut satisfaciant competenter; ita tamen, quod, cum ad cismarinas partes eos transire contigerit, ad sedem apostolicam accedere teneantur cum tuarum testimonio litterarum, nostrum super hoc recepturi mandatum; prouiso, ne quid per fraudis astutiam in alterius preiudicium a te ualeat obtineri, quia sic alios iuuari uolumus, ut alii non ledantur. Nulli ergo, etc.

 Datum Iu Kalendas Ianuarii.



CIII  . EIDEM. Ut clerici cum ipso transfretantes fructus prebendarum ad triennium percipere possint. 

Si ad remotas transmitteris regiones, ut per tue probitatis solertiam fidelium populus merito et numero augeatur, necesse est ut in his auxilium apostolice sedis obtineas, per que tue propositum honestatis in melius debeat promoueri. Cum igitur te oporteat clericorum honestam et congruam societatem habere, qui et laboris tui participes esse debeant, et mercedis, uniuersis clericis, qui tecum duxerint transmeandum, auctoritate presentium  indulgemus, ut eis fructum prebendarum suarum usque ad triennium percipere liceat, uel quibus uoluerint obligare.

Datum Iu Kalendas Ianuarii.



CIu  . CONuENTUI WINTONIENSI ET ABBATIBUS, PRIORIBUS, ET UNIuERSO CLERO WINTONIENSI DIeCESEOS. Electionem precentoris Lincolniensis in episcopum Wintoniensem  confirmat. 


[Cum Wintoniensis Ecclesia pastore uacaret, archidianoni  cum fautoribus, suis, Saresberiensem decanum, prior autem, et complices eius . . . . . precentorem Lincolniensem, in episcopum elegerunt.] Cumque propter hoc partes ad nostram presentiam accessissent, quoniam super serie rei geste non modicum discordabant, testes utrinque recipi fecimus, et attestationes iussimus publicari, quibus perspicaciter intellectis, postquam ab utraque  parte sufficienter exstitit allegatum, super ferenda sententia cum fratribus nostris deliberauimus diligenter. Inuenimus autem, electionem utramque fuisse contra formam canonicam attentatam, et, ut de coniurationibus, appellationibus et excommunicationibus taceamus, primam per inordinatam presumptionem, secundam uero per uiolentam impressionem, comperimus esse factam; ideoque, uia regia procedentes, utramque duximus, exigente iustitia, sententialiter irritandam. Post aliquot uero dies, pars illa, que precentorem Lincolniensem elegerat, ad presentiam nostram accedens, quoddam sub sigillo capituli protulit instrumentum, in quo continebatur expressum, quod Wintoniensis conuentus uices suas priori et quibusdam  fratribus, super electione pontificis in nostra presentia celebranda, commiserat, eisque plenam et liberam eligendi sibi pontificem contulerat potestatem; unde, suppliciter postulabat a nobis licentiam eligendi. Nos autem, alteri parti exhiberi fecimus instrumentum, quod cum fuisset ab omnibus comprobatum, quesiuimus utrum isti cum illis eligere uellent, an potius sine illis. Qui, habito consilio, responderunt, quod, saluis exceptionibus quas contra illos habebant, ipsi cum eis electionem uolebant unanimem celebrare. [Licet igitur in communi omnes de facienda electione tractauerint, quia tamen nequiuerunt esse concordes, infecto negotio, ad nos habuere recursum; et hi quidem   firmiter asserebant, quod illi erant eligendi potestate priuati, pro illa maxime causa, quod hominem non legitime natum scienter eligere presumpserunt; unde, secundum statutum Lateranensis  concilii, et eligendi hac uice perdiderant potestatem, et per triennium ecclesiasticis beneficiis carere debebant, suppliciter postulantes, ut super hoc interloqui dignaremur  . Ille uero taliter respondebant, quod, licet is, quem elegerant, fuisset minus legitime natus, per gratiam tamen apostolice sedis legitimari promeruit, et hoc asserebant se legitime probaturos. Nos igitur, attendentes, quod isti post primam electionem admiserant illos ad celebrandam secundam, et quod decretum concilii memorati decernit, huiusmodi presumptores una uice duntaxat eligendi potestate priuatos; quoniam electio, quam coram nobis celebrare uolebant, non iam secunda, sed tertia occurrebat, ad eligendum illos censuimus admittendos,] ita, ut  procurator archidiaconorum sine monachorum preiudicio interesset. Cumque rursus in unum locum ad tractandum super electione facienda communiter conuenissent, nequiuerunt tamen in unum uotum concorditer conuenire, quamuis in hoc utrique communiter concordarent, quod, nisi celebraretur electio coram nobis, irreparabile detrimentum Wintoniensi Ecclesie imminebat. uerum, eo faciente qui fecit utraque unum, ad unanimem tandem concordiam redierunt, prefatum precentorem sibi pari consensu in episcopum eligentes. Nos autem, et honestati nostre prouidere uolentes, et ecclesiastice libertati, non prius electionem illam decreuimus confirmandam, quam in consistorio nostro publice iurauissent, quod nec per aliquam  obligationem erant astricti, nec per aliquam coactionem inducti, ut electionem huiusmodi celebrarent. Iuramentis igitur sic receptis, et electionem examinauimus et electum. Cumque per litteras uenerabilis fratris nostri . . . . . Turonensis archiepiscopi, necnon aliorum multorum, de ipsius ordinatione canonica et procreatione legitima nobis et frabus nostris plenissime constitisset, et carissimus in Christo filius noster, I. rex Anglorum illustris, cui libenti animo, quantum possumus, cum honestate deferimus, sicut ex patentibus eius litteris nobis innotuit, suum prestitisset assensum, ceteris regulariter concurrentibus, quia rectis dispositionibus nichil more uel difficultatis debet afferri, ne  gregi Dominico diu desit cura pastoris, electionem ipsam, de communi fratrum nostrorum consilio, duximus confirmandam. Quocirca, uniuersitati uestre per apostolica scripta mandamus, quatenus ei,  tanquam pastori uestro, debitam obedientiam et reuerentiam impendatis, salubribus monitis et mandatis ipsius parentes humiliter et deuote.

Datum . . . . . XI Kalendas Iulii, anno octauo.



Cu  . ., . . . uITERBIENSI  , ET . . . . . URBEuETANO  EPISCOPIS. Ut aduersus Patarenos permissam sibi auctoritatem exerceant uiterbium adeant, electosque consules magistratu submoueant. 

Cum lupi rapaces, qui uenerant in ouium uestimentis, pascua tua, frater uiterbiensis, non solum tibi preripuerint et immaniter occuparint, sed et oues, que pascebantur ibidem, furati sunt pene  penitus uniuersas, quasdam ex ipsis mactantes ad sue uoracitatis ingluuiem insatiabilem saturandam, quasdam exponentes escas uolatilibus celi, et quasdam semiuiuas relinquentes lupinis morsibus laceratas, imminet tibi ex suscepto officio pastorali uigilare uigilias noctis, non solum super reliquiis saluandis, ne pereant uel furentur, sed ut queras oues perditas diligenter, donec inuenias, et inuentas ad caulas reuoces et humeris tuis portes, rapacitati luporum occurrens in fortitudine animi et uirtute; et, si tantam audaciam assumpserunt, quod latratu canum uel baculo terreri nequeant uel fugari, eis personaliter te opponas, animam tuam pro ouibus tuis ponere non formidans, ueri Pastoris uestigia imitando, ne, si cedas hostibus, uel  fugias, ouibus derelictis, mercenarius querens lac et lanam reputeris merito, et non pastor, sterili quoque ficulnee comparandus, cui ultrix securis excidium comminatur. Tu autem, frater Urbeuetane, non debes a longe siccis oculis attendere angustias fratris tui, sed compati teneris proximo patienti, et animam pro fratribus ponere, sicut animam suam pro nobis posuit ipse Deus. Exsurgas ergo in adiutorium eius et ad auxilium ipsis festina, alter alterius onera portantes ut caritatis uinculo colligati, et sit in uobis uera fraternitas, que nullo ualeat certamine uiolari. Cum igitur elegerimus uos duos in ministerium istud, ut pugnetis aduersus bestias deserti, que sicut locuste terre  superficiem repleuerunt, induatis uos armatura Dei, ut secure stetis contra insidias et impetus inimici, precincti zona iustitie et scuto fidei premuniti, salutis galeam assumentes et gladium spiritus quod est uerbum Dei. Ideoque, uniuersitati uestre per apostolica scripta precipiendo mandamus, quatenus, uiterbium personaliter accedentes, fideles qui sunt ibi corroboretis in uerbo Dei pariter et doctrina, et ad expellendos Patarenos inducatis eos  diligentius, et fortiter animetis, populo uiterbiensi, sub debito fidelitatis quo nobis tenentur astricti, et excommunicationis pena, districte precipientes, quod excommunicatos illos et credentes Patarenorum, qui ab excommunicatis et concredentibus suis post inhibitionem nostram in consules sunt electi, et I. Tiniosi, perditionis filium, electum in Camerarium, a dominio quod sibi temere usurparunt, eiicere studeant omnimodis et laborent, et procedant tam contra eos, quam contra Patarenos, credentes, fautores et defensatores ipsorum, iuxta mandatum uestrum, ac secundum quod eis per alias nostras litteras est iniunctum. Alioquin, nouerint nos uniuersis fidelibus nostris, in ciuitatibus atque castris circumadiacentibus constitutis, dedisse  firmiter in preceptis, ut, nisi dicti uiterbienses infra quindecim dies hec curauerint adimplere, eis extunc ad mandatum uestrum faciant uiuam guerram. Electos autem ipsos, excommunicatos et depositos publice nuntietis, et tam ipsos diffidetis ex parte nostra quam eorum complices et fautores. Quia uero D. Delicate, et I. Marchisan. iudices, et M. Macarutii, R. scrinarii, noluerunt intelligere, ut bene agerent, sed prefatis electis se temere sociarunt, nec, postquam eos ab officio suo suspendimus, conuersi sunt a uia sua mala, sed ad iniquitatem extenderunt amplius manus suas, publice denuntietis eos ab officio suo depositos perpetuo et infames, nisi ad mandatum nostrum infra quindecim  dies satisfecerint competenter. uerum, cum nunc expediat sicut triticum uos cribrari, sollicite caueatis, ne timore aliquo remittatur, uel tepeat fides uestra, quin digne ac laudabiliter exsequamini mandatum uobis iniunctum, et, cum timor non sit in caritate, foras a uobis mittat caritas perfecta timorem, illum solum timentes, qui potest corpus et animam mittere in gehennam.

Datum XuI Kalendas Iulii.



CuI  . NARBONENSI ARCHIEPISCOPO. Mandat, ut se apostolico conspectui sistat, iisque se purget que obiecta essent. 

Cum super his, que contra te nobis denuntiata  fuerunt, legati nostri diligenter inquirerent ueritatem, tu, sicut accepimus, ad nostram audientiam appellasti, ut canonicam eluderes disciplinam. Ipsi uero, malentes appellationi deferre, quam ad sententiam properare, inquisitionem fideliter factam sub suis nobis transmisere sigillis, ut de uultu nostro prodiret iudicium equitatis. Exspectantes igitur exspectauimus, si forte uel per te ipsum accederes, uel saltem idoneum dirigeres responsalem  ad appellationem interpositam prosequendam, sed tu neutrum facere curauisti; quoniam, etsi quemdam ad nos nuntium destinaueris, illum tamen non ad prosequendum appellationem emissam, sed tuam excusandum moram, misisti. Unde, si iuris noluissemus sequi rigorem, potuissemus utique, secundum inquisitionis fidem, in te canonicam exercere censuram. uerum, ut omnem omnino tibi murmurandi materiam auferamus, de gratuita benignitate concedimus, ut usque ad Septuagesimam proximo uenturam nostro te conspectui personaliter representes, defensurus te ipsum et iustam sententiam recepturus. Quod si propter infirmitatis incommodum, uel etatis defectum, aut aliam iustam causam, nequiueris in propria uenire persona, postquam  de iusto impedimento feceris nobis fidem, nos ipsum negotium uiris discretis examinandum ac definiendum sub certa forma curabimus delegare, coram quibus tuas possis proponere rationes, ne iudicium subeas indefensus.] Monemus igitur fraternitatem tuam et exhortamur in Domino, per apostolica tibi scripta mandantes, quatenus, factam tibi gratiam recognoscens, circa gregem tibi commissum diligentius solito studeas uigilare, teque commendabilem reddas uita pariter et doctrina, ut, cum uerbo profeceris et exemplo, subsequens diligentia precedentem uideatur negligentiam releuare. [Mandatum autem, quod super abbatia Montis Arragonum dimittenda nos tibi fecisse meminimus, districtius iteramus, ne, si utrique  presis Ecclesie, neutri prosis.

Datum uI Kalendas Iulii, anno octauo.



CuII  . ANDRAEAE DUCI, GUBERNATORI REGNI HUNGARIAE. Excusationem affert cur eius postulatis de Papembergensi episcopatu non annuat.

Tam multa fuerunt et magna, tam grata etiam et accepta seruitia, que progenitores et predecessores tui sacrosancte Romane Ecclesie impenderunt, ut tibi, quem credimus eis in deuotionis et fidei proposito successisse, inter alios mundi principes gratiam uelimus impendere specialem, ad honorem et profectum tuum efficaciter intendendo, ita, quod certis indiciis et euidentibus argumentis agnosces,  quam sincero te diligamus affectu. Licet igitur pro uenerabili fratre nostro, Papembergensi episcopo, preces tuas nondum potuerimus exaudire, pro eo quod, ante aduentum solemnium nuntiorum, quos super negotio imperii destinatos iugiter exspectamus, honori nostro non expedit, nec Ecclesie congruit honestati, circa statum ipsius aliquid immutare, cum id ad negotium imperii dignoscamur specialiter pertinere; temporis tamen opportunitate concessa, si se studuerit idoneum exhibere, preces tuas, quantum cum honestate nostra poterimus,  hilariter admittemus. Latorem uero presentium, clericum tuum, tibi reddimus commendatum, qui, quantum in eo fuit, negotium sibi commissum prudenter ac diligenter studuit procurare. Monemus igitur nobilitatem tuam, et exhortamur attentius, et per apostolica scripta mandamus, quatenus in deuotione sacrosancte Romane Ecclesie, matris tue, talem te studeas exhibere, quod ad honorem et profectum tuum magis ac magis intendere debeamus.

Datum.



CuIII  . . . . . . PRAEPOSITO . . . . . DECANO ET CAPITULO ECCLESIAE HALBERSTADENSIS, PRAELATIS ET UNIuERSO CLERO, IN HALBERSTADENSI DIeCESI CONSTITUTIS ET OMNIBUS FIDELIBUS HALBERSTADENSIS ECCLESIAE. Significat eis, quod episcopus Halberstadensis absolutus est a uinculo excommunicationis, et mandat ut ei debitam reuerentiam et honorem impendant. 


Cum uenerabilis frater noster . . . . . episcopus uester  , affixo suis humeris signo crucis, in obsequio Iesu Christi partes uisitauerit transmarinas, licet super excommunicationis sententia, quam uenerabilis frater noster, G. archiepiscopus Remensis  , Romane Ecclesie cardinalis, tunc episcopus Prenestinus, apostolice sedis legatus, tulerat in eumdem, se multipliciter excusarit, tandem tamen intellecto, quod nos excommunicationem ratam habuimus, a dilectis filiis, S. tituli Sancte Praxedis  , et P. tituli Sancti Marcelli   presbyteris cardinalibus, apostolice sedis legatis, apud Acon absolutionis beneficium impetrauit, prestito corporaliter iuramento, quod nostris obediret mandatis. Cum igitur ad nos in suo reditu declinarit, et excusationes suas diligenter audiuerimus et benigne, nos eum absolui fecimus ad cautelam; et, quia nichil proponebatur in nostra presentia contra eum, ipsum cum gratia nostra remittimus ab excommunicationis uinculo absolutum. Quocirca, uniuersitatem uestram monemus attentius et hortamur, per apostolica scripta precipiendo mandantes, quatenus, exhibentes eidem reuerentiam debitam et honorem, sic cum eo perseuerare curetis in deuotione sancte Romane Ecclesie, matris uestre, quod gratia nostra erga uos ipsum merito  procedat et crescat.

Datum uI Kal. Iulii.



CIX. . . . . . WIRSEBURGENSI, ET . . . . . IN HUSDORP PRAEPOSITIS, ET . . . . . DECANO SANCTAE MARIAE IN HERFORDIA MAGUNTIN. DIeCESEOS. Ut magistrum Martinum de prebenaa, ipsi in Ecclesia Mindensi per sedem apostolicam collata, pacifica faciant possessione gaudere. 

Cum dilectus filius, L. procurator uenerabilis  fratris nostri . . . . . episcopi Misnensis  ex una parte, et . . . . . prepositus Wrchinensis, Bercer. Ulricus et magister Nicolaus, magister Alb. et Alb. procurator quorumdam Misnensium canonicorum ex altera, ad sedem apostolicam accessissent, dilectum filium, L.  tituli Sancte Crucis, presbyterum cardinalem, eis concessimus auditorem, in cuius presentia cum partes insimul concertarent, magister Martinus, tanquam Misnensis Ecclesie canonicus, se arbitrio, de quo contendebant, opposuit, asserens illud nullius fuisse momenti, pro eo quod a iudicibus a sede apostolica delegatis in irritum fuerat reuocatum, et quia in ipso approbatur sectio prebendarum, quam reprobat concilium Turonense; tum etiam quia, cum in arbitros illos a  se minime fuerit compromissum, ipsi in suum preiudicium, quod Scholastria sibi auferri debeat, statuerunt. Unde, instantius postulabat arbitrium illud nullum penitus iudicari. Ad hec autem pars aduersa respondit, quod magister Martinus se opponere non poterat arbitrio memorato, quia, cum non sit Misnensis canonicus, ad ea admitti non debet, ad que soli canonici uel alii ipsorum nomine admittuntur. Licet enim uideremur sibi Misnen. canonicam contulisse, quia tamen, suggerendo falsum et ueritatem tacendo, nos circumuenire presumpsit, carere debet penitus impetratis; ueritatem quidem tacuit, quia, cum esset sacrilegus et duplici excommunicationis sententia innodatus, hoc nobis exprimere non curauit; falsum uero suggessit, quia,  cum Scholastriam de qua sustentari poterat competenter, haberet, se nullum habere beneficium ecclesiasticum affirmabat. Cum igitur ex premissis manifestius ostendatur non esse canonicus, nec canonicorum eum esse procuratorem appareat, non est ullatenus contra arbitrium audiendus. Cumque coram cardinali predicto super his fuisset diutius disputatum, et ipse que hinc inde proposita fuerant nobis fideliter retulisset, nos, attendentes, quod ea que contra prefatum Martinum proposita fuerant, uel friuola erant, uel falsa, ut exclusis ambagibus gratia nostra circa eum plenum sortiatur effectum, prebendam ipsam uacantem ei duximus auctoritate apostolica concedendam, et ipsum de illa manu propria curauimus inuestire. Quocirca, discretioni  uestre per apostolica scripta precipiendo mandamus, quatenus, auctoritate nostra suffulti, predictum magistrum faciatis plena et pacifica ipsius prebende possessione gaudere, contradictores, etc. Quod si non omnes, duo uestrum, etc.

Datum Idibus Iunii.



CX. . . . . . ARCHIEPISCOPO  , ET. . . . . SANCTI REMIGII  , ET SANCTI IOANNIS ABBATIBUS SENONENSIBUS  . Ut ab H. diacono Senonensi recipiant resignationem beneficii cuiusdam, non obstante quod episcopus diecesanus beneficium illud post mortem dicti diaconi promiserat. 


Ex parte dilecti filii, H. diaconi Senonensis, nostris est auribus intimatum, quod, cum sua beneficia resignarit, eo quod, senectute confractus, ut oportet, in eis deseruire non posset, adhuc tamen in Ecclesia de Alemanchis, Trecensis dieceseos, quoddam beneficium sibi retinuit, quod resignasset iamdudum persone idonee conferendum, nisi R.  Trecensis canonicus, qui beneficiis multis abundat, ipsum post mortem illius sibi per diecesanum episcopum  promitti fecisset, et etiam confirmari. Unde, idem diaconus a nobis humiliter postulauit, ut ad liberam resignationem ipsius beneficium illud mandaremus idonee persone conferri, illo tantum excepto, qui, eo uiuente, de ipso beneficio nedum promissionem, sed etiam confirmationem accepit. Nos igitur, eiusdem diaconi petitioni prebentes assensum, discretioni uestre per apostolica scripta mandamus, quatenus, si res ita se habet, beneficium memoratum ad liberam resignationem eiusdem curetis persone idonee assignare, illo tamen excluso, qui, sicut superius est expressum, concessionem  siue promissionem de beneficio ipso nedum postulare, sed presumpsit accipere, adhuc possessore uiuente, cum in hoc desiderare mortem proximi uideatur, in cuius locum et beneficium se credidit successurum. Testes . . . nullis litteris ueritati, etc. Quod si non omnes . . . tu, frater archiepiscope, cum eorum altero, etc.

Datum u Idus Iunii.



CXI. . . . . . PRAEPOSITO. . . . . DECANO, ET. . . . . SCHOLASTICO BITURIEN.  COLONIENSIS DIeCESEOS. Ut E. de Hard. moneant et inducant, ac etiam per censuram ecclesiasticam cogant, ut G. mulierem, uxorem suam, recipiat, non obstante iuramento illicito per coniuges facto, quod deinceps alter alterum non requirat. 


ueniens ad apostolicam sedem G . . . mulier, latrix presentium, supplici nobis insinuatione monstrauit, quod, cum matrimonium cum E. de Hard. Coloniensis dieceseos, in facie Ecclesie contraxisset, et diutius cohabitasset eidem, orta est dissensio inter eos, et, sic suadente humani generis inimico, quod deinceps alter non requireret alterum, uterque  corporaliter prestitit iuramentum. Hanc tamen uir ipse causam diuortii assignabat, quod quondam ipsius mulieris amitam cognouisset, antequam eam duceret in uxorem; sed, licet hoc asseuerarent quamplurimi, non fuit tamen super hoc Ecclesie facta fides. Cum autem postmodum ad secunda uota conuolasset uterque, secundo uiro uiam uniuerse carnis ingresso, adhuc priore uiro superstite, dicta mulier se fecit in arcto loco ad penitentiam agendam includi, ubi, sex annis in deuotione peractis, audiens a quibusdam discretis et religiosis personis, quod sic saluari non posset, ad apostolicam sedem accessit, humiliter postulans et deuote, ut ei dignaremur impendere consilium salutare. Nos igitur, attendentes, quod illicitum fuit huiusmodi iuramentum,  discretioni uestre per apostolica scripta mandamus, quatenus prefatum uirum more attentius et inducere procuretis, eum, si necesse fuerit, per districtionem ecclesiasticam, appellatione remota, cogentes, ut, ea quam superduxit exclusa, prefatam recipiat mulierem, audituri postmodum, si quid fuerit questionis, et illud, appellatione remota, fine debito decisuri. Si uero contra matrimonium nichil fuerit sufficienter ostensum, et uir seculo derelicto maluerit ad regularem uitam migrare, uos ei super hoc licentiam tribuatis, ut et illa sic possit in suo sicut desiderat proposito permanere; nullis litteris ueritati, etc. Quod si non omnes, etc.

Datum II Kalendas Iulii.



CXII  . . . . . . SENONENSI ARCHIEPISCOPO  , ET . . . . . ABBATI SANCTI MARIANI  , ET MAGISTRO R. DE CORZON. Ut de accusatione, quam O. dux Burgundie, super matrimonio consanguinee cuiusdam sue cum comite Niuernensi, uelut ipsi in quarto consanguinitatis gradu sese contingerent, intendebat, inquirant, et ad sedem apostolicam referant. 


Significauit nobis dilectus filius, nobilis uir, O.  dux Burgundie, quod in Ecclesia Gallicana graue scandalum est subortum, ex eo quod dilectus filius, nobilis uir . . . Niuernensis comes, cum consanguinea sua, quam in quarto gradu contingit, de facto solummodo, quia de iure non potuit, contraxit copulam coniugalem  . uolens igitur idem dux  anime sue prouidere saluti, prout sibi a uiris prudentibus est consultum, et in remissionem peccatorum iniunctum, paratus est tam incestuosum connubium accusare, cum ipsa mulier consanguinea sit  ipsius, postulans humiliter et deuote, ut super hoc ei iudices concedere dignaremur. Quocirca, discretioni uestre per apostolica scripta mandamus, quatenus, si accusationem huiusmodi de iure uideritis admittendam, audiatis causam, et eam, si partes consenserint, sublato appellationis obstaculo, fine canonico terminetis. Alioquin, gesta omnia conscribentes sub testimonio litterarum uestrarum, ea nobis fideliter transmittatis, prefigentes partibus terminum competentem, quo nostro se conspectui representent, iustitiam recepture. Quod si non omnes his exsequendis . . . tu, frater archiepiscope, cum eorum altero ea nichilominus exsequaris.

Datum . . . . . III Nonas Iunii, anno octauo.



CXIII  . . . . . . REGINAE FRANCORUM. Litteris et legatione merentem permutcet. 


[Nouit ille, qui nichil ignorat, quod super articulo matrimonii pro te fecimus quidquid homo facere potuit, sed, peccatis exigentibus, parum profecimus, quoniam ad exhibendum tibi maritalem affectum, animus karissimi in Christo filii nostri, Philippi, regis Francorum illustris, non potest aliquatenus inclinari, neque nos eius animo amorem possumus inspirare, cum hoc solus Deus facere possit, in cuius manu cor regis existit. Putat igitur ipse rex et multi etiam opinantur, quod perpetuo sit maleficio impeditus. Unde, non solum propter affinitatem, uerum etiam propter maleficium a te postulat separari.  Licet igitur tibi deesse nolimus, imo, quantum cum Deo possumus, semper uelimus adesse, quia tamen dispositionem Dei mutare non possumus, nec expedit, ut in hoc miserabili statu tu, et rex ipse, diutius maneatis, mittimus ad te dilectum filium, magistrum P. capellanum nostrum, uirum prouidum et fidelem, qui tibi solatium nostre uisitationis impendat et animum tuum subtiliter inuestiget, cui secure tuam aperias uoluntatem nobis fideliter intimandam, ut, ea cognita, melius tibi prouidero possimus.

Datum Rome apud Sanctum Petrum, III Nonas Iulii.]



CXIu. . . . . . ARCHIEPISCOPO ARMACHANO  , EPISCOPO DUNENSI, ET . . . . . ABBATI DE INES DUNENSIS DIeCESEOS. Ut H. de Lasci, si iniuste bellum mouerit aduersus Ioannem de Curci, occupata restituat. 


Sicut oblatus dilecti filii, I. de Curci  , nobis tenor expressit, nuper expertus est in seipso, quod fallax huius uite iucunditas, uix aut nunquam statu permanet in eodem, cui quanto confidentius quis inheret tanto facilius labitur cum labente. Cum enim tranquilla securitate gauderet, ac spem non modicam in quibusdam suis familiaribus et domesticis posuisset, eorum consilio, quos fideles esse  credebat, nobilis uir, H. de Lasci, terram ipsius ingressus, cum exercitu copioso bellum iniuit cum eo, ac, suis deficientibus in congressu, licet ipse cum paucis aliquandiu tante multitudini restitisset, tandem tamen retentus ab hostibus, ergastulo fuit carceris mancipatus. uidens igitur sibi mortis periculum imminere, quibusdam religiosis mediantibus inter ipsos, euasit, ita tamen, quod totam Hibernie terram abiurans, et omni iuri uindicationis renuntians, munitiones, homagia, authentica quelibet super eadem terra, tam a sede apostolica quam ab aliis impetrata, dicto H. de Lasci resignaret, et, affigens suis humeris signum crucis, in Hierosolymitanam proficisceretur peregre regionem, nunquam in Hiberniam reuersurus. Aggrauata est  etiam conditio memorata, cum prefatus H. eum non permitteret terram exire, nisi tu, frater archiepiscope, et quidam suffraganei tui, qui tecum pariter presentes in partibus illis erant, excommunicationis in eos sententiam proferretis, qui conditiones initas inter eos infringerent, uel eis aliquatenus contrairent. Idem uero H. incontinenti iurauit, quod, quam cito ipse I. ei munitiones, castella et scripta authentica reddidisset, ipsum et duos nepotes ipsius, quos captiuos tenebat in uinculis, sine dilatione dimitteret absolutos, ac nullum exheredaret omnino, cui de terra sua feudum concessisset, sed arma etiam et catalla libere ipsum permitteret secum ferre. Ab eodem autem II. tali prestito iuramento, ipse I. consequenter iurauit se  totam terram et omnia que possidebat in Hibernia relicturum, iuramento predicto aliud adiiciens iuramentum, quod uidelicet, nisi sepedictus H. quod iurauerat fideliter obseruaret in nullo teneretur eidem, sed pro posse suo damnum eius, et dispendium procuraret. Cumque idem H. iurisiurandi  religione contempta, et adhuc nepotes ipsius detineat, et arma etiam et catalla sibi restituere non curarit, a iuramento, quod ab ipso fuerat metu mortis extortum, instanter postulabat absolui, presertim cum ei fides seruari non debeat, qui eam aliis negligit obseruare. Cum igitur simus in eo loco, disponente Domino, constituti, ut, secundum uerbum propheticum, debeamus dissoluere colligationes impietatis, et fasciculos deprimentes ac dimittere eos qui confracti sunt, liberos et disrumpere omne onus, discretioni uestre per apostolica scripta precipiendo mandamus, quatenus, si uobis constiterit, quod predictus H. iniuste bellum mouerit contra eum, ipsum H. monere attentius et inducere studeatis, ut et terram ipsius, et alia  uniuersa per huiusmodi uiolentiam occupata, sine dilatione restituat conquerenti, eum a prestito sibi iuramento prorsus absoluens. Quod si monitis uestris acquiescere forte noluerit, ipsum ad hoc, si premissa ueritate nituntur, personam excommunicationis et terram eius interdicti sententie supponentes, sublato cuiuslibet contradictionis et appellationis obstaculo, compellatis. Iuramentum autem, quod idem I. ultimo se asserit prestitisse, si de assensu factum est utriusque, eum non ligat qui prestitit, dum ille, cui prestitum fuerat, seruare negligit quod promisit. Quod si non omnes, duo uestrum, etc.

Datum Kalendas Iulii.



CXu. R. QUONDAM TOLOSANO EPISCOPO  Concedit, ut, licet resignauerit administrationem Ecclesie Tolosane, ualeat, sine preiudicio alterius, episcopale officium exercere. 


Cum ad consilium nostrum resignaueris administrationem Ecclesie Tolosane, nos, honori tuo prouidere uolentes, presentium tibi auctoritate concedimus, ut in solemnibus festis, uel cum a uiris ecclesiasticis fueris inuitatus, episcopale officium sine alterius preiudicio ualeas exercere, dummodo taliter conuerseris, quod uita consonet dignitati. Ne uero in opprobrium tui ordinis mendicare cogaris, statuimus, ut triginta libras Tolosane monete de bonis episcopalibus ad sustentationem  tuam percipias annuatim, ita, quod, orationi diligenter intentus, exerceas temetipsum ad opera pietatis, que secundum Apostolum promissionem habet uite, que nunc est, pariter et future. Nulli ergo . . . concessionis et constitutionis, etc. Si quis, etc.

Datum III Nonas Iulii.



CXuI  . . . . . . . ABBATI CISTERCIENSI  , R. ET P. MONACHIS FONTIS-FRIGIDI, APOSTOLICAE SEDIS LEGATIS. Ut Mascaronem a prepositura Tolosana amoueant  


[Per inquisitionem quam de mandato nostro fecistis super statu episcopatus et episcopi Tolosani, perspicaciter intelleximus, quod Mascaro cellerarius  iuratus asseruit se sciuisse pro certo Raymundum, olim Tolosanum episcopum  et amicos ipsius, ante suam electionem habuisse colloquium cum quibusdam canonicis nominatim expressis, eosque sollicitasse precibus, ut ipsum eligerent in episcopum, seque uidisse pariter et audisse, quando  predictus episcopus existens in domo Sancti Petri de Coquinis  , recognouit in quorumdam canonicorum presentia, se canonicis illis, qui aduersati fuerant sue prime electioni, iuramentum in domo Attonis de Montibus prestitisse  , credens pro certo quod iuramentum illud illicitum fuit, et factum, ut idem Raymundus eligeretur ex pacto, et quod ipsemet, post primam ipsius electionem cassatam, domum episcopalem eius nomine detinebat, recipiens quosdam redditus et prouentus, quos, de ipsius conscientia et consensu, in eiusdem negotiis expendebat. Cum igitur talem scienter in episcopum eligendo, sicut ipse suo iuramento firmauit, ecclesiasticis beneficiis reddiderit se indignum,  graue gerimus et molestum, quod dilecto filio. . . . . . preposito Tolosano  , in episcopum Conuenarum  electo, idem Mascaron in prepositum asseritur  substitutus.] Quocirca, discretioni uestre per apostolica scripta mandamus, quatenus, eumdem Mascaronem ab officio prepositure penitus amouentes, faciatis uirum idoneum ad officium illud  assumi. Contradictores, etc. Quod si non omnes. . . duo uestrum, etc.

Datum . . . . . II Nonas Iulii, anno octauo.



CXuII. BERTRANDO, AGENNENSI EPISCOPO  , EIUSQUE SUCCESSORIBUS CANONICE SUBSTITUENDIS IN PERPETUUM. Recipit illum sub protectione beati Petri, et confirmat priuilegia ei a rege Anglorum concessa. 

Et ordo rationis expostulat, et ecclesiastice utilitatis consideratio nos inuitat, fratres et cepiscopos nostros ampliori caritate diligere, et commissas eorum gubernationi ecclesias patrocinio sedis apostolice propensius communire, quo, ex suscepti exsecutione officii, tanto uigilantiores possint semper  existere, quanto prauorum incursibus securiores se uiderint permanere. Eapropter, etc. usque annuimus, et, predecessorum nostrorum, felicis recordationis Urbani II, Paschalis, Eugenii, Alexandri et Urbani III, Romanorum pontificum, uestigiis inherentes, Agenn. beati protomartyris Stephani ecclesiam, cui, Deo auctore, presse dignosceris, sub beati Petri, etc. usque communimus; statuentes, ut canonice religionis ordo, qui a predecessore tuo, bone memorie Simone, in eadem et in beati Caprasii martyris ecclesiis per Dei gratiam institutus est, et a prefato predecessore nostro, Urbano II, auctoritate apostolica confirmatus, perpetuis temporibus in eisdem ecclesiis inuiolabiliter obseruetur,  nullusque in eis amplius fiat canonicus, aut ordinetur, nisi qui se uicturum canonice professus fuerit. Priorem etiam, seu cuiuslibet ministrum dispensationis, ad communitatem fratrum pertinentis, in eisdem ecclesiis constitui, nisi quem communis consensus episcopi et fratrum canonice uiuentium, elegerit, auctoritate apostolica prohibemus. Sancimus  autem, ut Ecclesie et terre et uniuersa que ad communitatem fratrum utriusque ecclesie pertinent, secundum quod episcopus cum ipsis melius statuerit, per canonicos regulares disponantur, et ut in omnibus necessariis regulariter professis subueniatur. Preterea, quascunque possessiones, quecunque bona eadem Beati Stephani ecclesia inpresentiarum, etc., usque firma tibi tuisque successoribus et religiosis fratribus in ipsa ecclesia Deo seruientibus, et illibata permaneant. In quibus, etc., usque uocabulis: ecclesiam Sancti Coloni, cum capella Sancti Stephani secus castrum Bugd. sita, cum burgo et parte castelli ad Agennensem parochiam pertinente; ecclesiam Sancte Marie de Curte; ecclesiam Sancti Saturnini de Monac cum omnibus  pertinentiis earum et cum capella infra castrum Pennesitis; hospitalem domum, cum capella et omnibus ad eam pertinentibus, que uidelicet a Iordano milite, iuxta ciuitatem Agennensem constructa et eidem ecclesie oblata est; ecclesiam Sancti Petri de Condat, cum pertinentiis suis; capellam de Fumet; ecclesiam Sancti Bartholdi de Pertica; ecclesiam Sancte Marie de Loires; capellam Sancte Marie de Biron; ecclesiam Sancte Marie Castri-Mauronis; ecclesiam de Puions et ecclesiam de Alba-terra; ecclesiam Sancte uictorie de Claromonte; capellam Sancte Marie in burgo eiusdem castri; ecclesiam Sancti Hilarii de Dombesca, et quidquid iuris Simon, et ceteri Agennenses episcopi, in ecclesia Sancti  uincentii de Furgat hactenus habuisse noscuntur. Porro, ad exemplar eorumdem predecessorum nostrorum, cemeterium eiusdem ecclesie Sancti Stephani stabilimus et decaniam, cum bonis omnibus que Unaldus, qui uicecomes fuerat, ad monasterium properans, pro ipsius sedis restauratione noscitur reliquisse; nec ulli omnino facultas sit decaniam ipsam, et bona ad ipsam pertinentia, iure, quod absit! hereditario uindicare. Mercatum uero, quod ante prefatam ecclesiam Sancti Stephani fieri solet, ut sequenti quoque tempore ibidem fiat, nec aliquorum remoueatur emulatione, sancimus, saluis bonis consuetudinibus ecclesie Beati Caprasii; feudum insuper Marconis, cum ecclesiis que France nominantur; partem uidelicet Agennensis dieceseos,  sicut in Burdegalensi concilio coram apostolice sedis legatis Amato, tunc Olorensi et Hugone, tunc Diniensi episcopis, eidem Ecclesie canonice restituta est; ecclesiam Sancti Hilarii de Agen. ecclesiam de Linarolis, per Raymundum, predecessorem tuum, de laicali manu ereptam; ecclesiam de Orzana, cum tota parochia sua, castelli uidelicet de monte Caplis quartas decimarum et redditus qui Guazii uocantur, tam de annona quam de denariis, sicut supradictus Simon, religionis institutor, ad uictum canonicorum regularium in omnibus terris Agennensis episcopatus acquisiuit, et ecclesiam ipsam per sexaginta annos et amplius hactenus canonice  dignoscitur possedisse; preterea, comitalia et monetam; ecclesiam etiam de Canu, cum decimis et primitiis et terris suis; decimas nichilominus Sancte Fidis et de Serinac, quas studio et sollicitudine tua liberatas de manibus laicorum, ab omni possides exactione quietas; pagnerias quoque molendinorum de Agen et eminas ac redditus earum, quas illustris memorie R. rex Anglie, dum esset comes Pictauie, in eleemosynam tibi pia liberalitate concessit, que ad episcopalem mensam perpetuo deputasti, districtius inhibemus, ne cui successorum tuorum a mensa episcopali alienare illa sit licitum, uel in usus alios temere commutare. Prohibemus insuper, ne interdictos uel excommunicatos tuos ad officium aut communionem ecclesiasticam  recipere quisquam sine congrua satisfactione presumat, nisi forte periculum mortis immineat, ut, dum presentiam tuam habere nequiuerit, per alium secundum formam Ecclesie, satisfactione premissa, oporteat ligatum absolui. Ad hec, libertates et immunitates, a regibus, principibus et ab aliis personis, tam ecclesiasticis quam mundanis, rationabiliter ecclesie tue indultas et antiquas et rationabiles consuetudines hactenus obseruatas, integras et illibatas manere, presenti decreto sancimus. Comitalia quoque et monetam, sicut a predicto R. rege Anglie, tunc comite Pictauensi, tibi tuisque successoribus pietatis intuitu sunt concessa, auctoritate apostolica confirmamus. Sepulturam quoque  episcoporum ecclesie tue, qui pro tempore fuerint, nichilominus duximus confirmandam, nisi alibi in ultima uoluntate elegerint sepeliri. Obeunte uero te, etc. usque secundum Dei timorem et canonicam institutionem prouiderint eligendum. Decernimus ergo, ut nullus omnino hominum liceat prefatam Ecclesiam, etc. usque profutura, salua sedis apostolice auctoritate. Si qua igitur, etc. Cunctis autem, etc.

Datum Rome, apud Sanctum Petrum, per manum I. Sancte Marie in uia Lata diaconi cardinalis, II Kalendas Iulii, indictione octaua, Incarnationis Dominice anno 1205, pontificatus uero domini Innocentii pape III anno octauo.



CXuIII. B. TRANENSI  ARCHIEPISCOPO, APOSTOLICAE SEDIS LEGATO. Dispensationem cum Bartholomeo, diacono, ignorante utrum inferiores ordines recepisset, confirmat et mandat ut minores ordines ei conferantur ad cautelam. 


Bartholomeus, pauper diaconus, lator presentium, ad presentiam nostram accedens, nobis humiliter intimauit, quod, cum ordinatus est in diaconum, erat adeo adolescens, quod ignorat, utrum inferiores ordines recepisset; tandem uero, cum ad annos discretionis peruenit, quia eum super hoc conscientia remordebat, tibi suam ignorantiam reuelauit, quem usque ad dimidium annum ab officio suspendisti, et  postmodum dispensasti cum eo, quam dispensationem idem diaconus a nobis humiliter confirmari petebat. Quocirca, fraternitati tue per apostolica scripta mandamus, quatenus, si est ita, dispensationem huiusmodi, de misericordia que superexaltat iudicio, firmiter facias obseruari, minores ordines illi conferens ad cautelam, quia non dicitur iteratum quod factum esse nescitur.

Datum Nonis Iulii.





CXIX  . LITTERAE LEONIS, REGIS ARMENORUM AD PAPAM. Significat pape, quod pax reformata est inter ipsum ac templarios et quedam alia.

[»Reuerendissimo in Christo Patri et domino Innocentio, Dei gratia summo pontifici et uniuersali  pape, L.  per eamdem et R. imperatoris  gratiam, rex Armenie  , sanctitati sue deuotus et obediens, cum salute, grata seruitia et pedum oscula. Cum constet uos, celeberrime pater et domine, totius sancte Ecclesie et religionis Christiane curam et prelationem, dante Domino, dignissime gerere, constat utique, nos ad uestri refugium, tanquam ad tutissimum receptaculum, debere recurrere, in quo tota spes nostra et fiducia post Deum dependet, et a beatitudine uestra nostris in necessitatibus presidium postulare. Proinde, clementissime Pater et domine, ad pedes sanctitatis uestre, genibus flexis, et cum omni supplicatione recurrentes, conquerimur et conqueri non cessamus de domino P.   tituli Sancti Marcelli presbytero cardinali, legato uestro, nostris in causis suspecto, imo aperto aduersario. Cum enim ad partes regni nostri, tum ex iniuncta sibi legatione, tum pro reformatione pacis inter nepotem nostrum et comitem Tripolitanum, contra iustitiam et appellationem nostram ad apostolicam audientiam factam, Antiochenum principatum usurpantem  , ut credebatur, accessisset, dominus Catholicus, uenerabilis in Christo pater noster, cum quibusdam suffraganeis suis et clero, nos, cum baronibus fidelibus nostris et pluribus nobilibus peregrinis astantibus, quanta potuimus honorificentia et ueneratione, ob uestri reuerentiam illum suscepimus. Sequentibus diebus, de obedientia Armenice Ecclesie  ad sanctam Romanam Ecclesiam, ad quam  iamdiu laborauimus, diuina auxiliante gratia, deliberauimus, et ad hoc cum multo labore induximus Ecclesiam Armenicam  , tempore pontificatus uestri, meritorum uestrorum exigentia, ad quod progenitores nostri multis transactis temporibus inducere nequiuerunt, ut ipse P. cardinalis, et rerum est testis effectus. Dominus Catholicus, cum solemnitate celebri et obedientiam et reuerentiam per manus ipsius legati, secundum litterarum uestrarum formam et mandatum, sancte Romane Ecclesie et uocis exhibens, palleum a beatitudine uestra destinatum, coram predictis personis astantibus, cum omni humilitate et deuotione suscepit, promittens, in ordine suo singulis quinque annis per  nuntios suos, secundum capitularia apostolica, sanctam Romanam Ecclesiam uisitare, tanquam matrem et magistram omnium ecclesiarum, et in cismarinis conciliis, seu in propria persona, seu per nuntios suos interesse; et, quod non deberent celebrari concilia ecclesiastica in cismarinis partibus, absente eo, uel nuntio suo, ab utraque parte statutum est. Quibus peractis, de reformatione pacis inter nepotem nostrum et comitem Tripolitanum, tractatur; in quo tractatu apostolica scripta de commissione  , ut causam de qua agebatur fine debito terminarent, que dominis S.  tituli Sancte Praxedis, et P. tituli Sancti Marcelli presbyteris cardinalibus, et legatis delegastis, eidem P. cardinali representauimus,  confidentes, secundum mandatum uestrum causam ipsam per eum fine optato terminari, in quibus dominus S. cardinalis, absens, pro negotio Christianitatis Acon erat, quem in tota causa equitatis et iustitie inuenimus amatorem. Representatis apostolicis scriptis, ut dictum est, causam nepotis nostri ei uices uestras gerenti commisimus, et, ab initio cause, semper ad apostolicam appellauimus audientiam et in iudicio ipsius causam ipsam commisimus, testibus domino patriarcha Antiocheno, Hospitalariis, Templariis et aliis uiris religiosis  Nigre-montane  .« Ipse uero P. cardinalis et legatus, in quo nullam et uere nullam habere sperabamus suspicionem, comiti Tripolitano, Templariis, et Antiochenis  confederationem priuatam faciens, parti  nostre fraudulenter detrahebat, et parti aduerse in nostri perniciem et iacturam assistebat, manum consilii et auxilii eis porrigens. Ex mandato itaque ipsius legati, sub cuius spe  decepti eramus, ad partes Antiochenas secundo ac tertio accessimus pro pace reformanda. Comes Tripolitanus, diuerticula querens, ad diem statutum in causa nunquam accedebat. Cognita uero et intellecta fraude confederationis inite, ipsum P. legatum, suspectum, imo apertum aduersarium habentes, ad apostolicam merito appellauimus audientiam, et causam nepotis nostri iudicio uestro commisimus, personam nostram, regnum et gentes nostras, sub protectione Dei et uestra committentes, quod per priuilegium a beatitudine uestra delegatum obtinere credebamus. Contigit  igitur, nocte quadam ante aduentum ipsius P. cardinalis, cum omni exercitu nostro uindicantes hereditatem nepotis nostri, partes Antiochenas  defectu iustitie infestantes, sicut domino placuit, infra muros Antiochenos in manu forti intrauimus; et, si ad effusionem Christiani sanguinis, et incendium ipsius ciuitatis manus potentie nostre extendere uoluissemus, urbs Antiochena capta foret; sed, pietate et Dei timore moti, et Christianitati miserando compatientes, dominum patriarcham Antiochenum ad nos accersitum inter nos et Antiochenos rogauimus, optate pacis esse mediatorem. Et, dum de pace tractaretur, ecce, Templarii, quos precibus et mandatis uestris honorabamus, et quibus  in tota guerra deferebamus, saluatis possessionibus et tenimentis illorum, quos amicos, non aduersarios, tanquam uiros religiosos habere sperabamus, sine diffiducia  facta contra nos dentes acuerunt, turres munierunt, arma excusserunt, exercitum nostrum intus et extra muros ciuitatis Antiochene sagittauerunt, uexillum  Balzanum contra nos parauerunt, et, quod grauius est, Christianum effuderunt sanguinem, postposito religionis ordine. Hec infra  cum comite Tripolitano et Antiochenis  unanimes, perfido Soldano Alapie sunt confederati; sic suis machinationibus ab acquisita hereditate sua nepotem nostrum, pupillum,  orphanum, sub protectione Dei et uestra deputatum, alienauerunt, et sic non exspectato uulnus ab hoste tulimus; quod moleste ferentes, possessiones et tenimenta, que in regno nostro Templarii possidebant, sustinuimus  , et a terra nostra illos eliminauimus. His ita peractis, dominus P. cardinalis, Templariis confederatus, inter nos et Templarios pacem reformare querens, nos ad restitutionem rerum, Templariis nuper ablatarum, primum uiua uoce, postea secundo ac tertio et scriptis et nuntiis, instanter compellebat. Ad quod respondebamus, dicentes: Parati sumus, amore sedis apostolice, Templariis restituere nuper ablata, si in ordine suo promiserint se de cetero, neque infra muros neque extra muros Antiochie, iustitie et dricture   nepotis nostri aduersari, sed sint, sicut uiri religiosi, salui et securi in domibus et possessionibus suis; contra que Templarii, arrogantie stimulo suffulti, opponebant, se muros Antiochenos  contra iustitiam et dricturam nepotis nostri semper defendere, ordine religionis postposito. Cum uero de concordia inter nos et Templarios nichil profici posset, dominus P. cardinalis, absente domino Catholico, parte nostro uenerabili, Antiochie  super eadem causa concilium celebrauit, et, post appellationem nostram iteratam ad apostolicam audientiam, sententiam excommunicationis in terram nostram promulgauit saluis confessionibus infirmorum, baptisterio et sepelitione mortuorum. Super  eadem sententias litteras suas  ad dominum Catholicum Armenorum destinauit, ut ex abrupto per totum Catholicatum sententiose interdictio promulgaretur. In iis omnibus non interfuit dominus S. cardinalis et legatus  . »  Conuenientibus itaque domino Catholico, et pluribus suffraganeis Catholicatus in unum, communicato diu consilio, mirati sunt de tanta et tam subita exasperatione, absente Catholico, in Armenicam Ecclesiam facta; et, reducentes ad memoriam hoc quod statum fuerat inter dominum P.  cardinalem, et I. Catholicum Armenie, quia de concilio absens fuit ipse Catholicus, et sine consensu suo data est in  diecesi sua  a cardinale interdictionis sententia, censuere patres nostri, illam non teneri  nec obseruari  sententiam, dicentes: Qui de mamillis matris nostre primo lac dulce et suaue sugere sperabamus, nunc autem fel amarum et acetum potamus; sperabamus imbre salutifero irrigari, non a grandinosis procellis tempestari; qui uero nimium emungit, ut bene scitis, elicit sanguinem. Que cum ad notitiam domini S.  cardinalis et legati, deuenisset, moleste tulit; et, habito consilio cum domino P. collegato suo, ad se accedente, quia instantissime ad audientiam uestram appellabamus, procellam in auram, consilio domini S. cardinalis, conuertere studuerunt. Sicque factum est, ut, ex  mandato dominorum cardinalium, illustris regis Hierusalem  et Cypri, omniumque nobilium peregrinorum, mense Septembris, ad partes Acon, pro reformatione pacis inter nos et Antiochenos et Templarios, nuntium nostrum, nobilem Constantium de Camarderio  , dilectum consanguineum nostrum, delegauimus, et, mediante sapientia et discretione domini, S. cardinalis, iuris et equitatis amatoris, pax reformata est inter nos et Templarios, sicut per litteras ipsius intelligere poteritis. Nos uero, nunquam a mandatis sancte Romane Ecclesie recessimus, nec recedemus uita comite, quanquam dominus P. cardinalis ab ea nos eliminari laboret. Nos igitur, qui, Dei et uestri  gratia, tempore pontificatus uestri, noua sumus planta uestra facti, cupientes ad honorem Dei et sancte Romane Ecclesie fructus odoriferos et suaues producere, ad pedes sanctitatis uestre recurrimus; flexis genibus rogantes et deprecantes, ut in iudicio domini P. cardinalis et legati, quem suspectum, imo apertum aduersarium habemus, causam nepotis nostri non committatis  ,« et quod nullam super nos, et terram nostram habitantes, cuiuscunque conditionis existant, ex iniuncta sibi legatione potestatem de cetero habeat, et ut Templariis per apostolica scripta mandando precipiatis, ne de facto Antiocheno iustitie et dricture  nepotis nostri sint aduersarii, sicuti non sunt Hospitalarii, nec alii uiri  religiosi, et causam nepotis nostri, de qua sepius dominationi uestre scripsimus, non suspectis iudicibus, sed talibus personis committatis, qui a recto tramite non declinent, sed aqua lance, auditis utrisque  partibus, sine personarum acceptione, iustum iudicium faciant, quatenus exinde sanctam Romanam Ecclesiam ad edificationem, non exstirpationem nouelle plante uestre, sentiamus prouenisse, et, per auxilii uestri gratiam, delectabiles exitus matutino et uespere gaudeat se planta uestra reperisse.]





CXX  . LITTERA MISSA PER CATHOLICUM ARMENORUM, AD INNOCENTIUM PAPAM TERTIUM. De eodem argumento, et super quibusdam aliis.

[Reuerendissimo in Christo Patri et domino INNOCENTIO, Dei gratia summo pontifici et uniuersali pape, IOANNES, per eamdem humilis Armenorum Catholicus, sanctitati sue  deuotus et obediens, cum debita obedientia et reuerentia, plena salutis  gaudia.

Ex ineffabili prouidentia Domini nostri, a quo bonum omne procedit, Armenica Ecclesia, primatum et magisterium sancte Romane Ecclesie a Deo sibi concessum recognoscens, filia ipsius facta est deuotissima, et nos, ipsius  , licet indigni, minister  , accedente D. P. tituli Sancti Marcelli presbytero cardinale, legato uestro, ex iniuncta sibi legatione ad partes Catholicatus nostri  , illi, ob uestri reuerentiam, cum clero et grege a Deo nobis commisso obuiantes, quanta potuimus honorificentia illum suscepimus, et, mutuis communicantes aspectibus et colloquiis, per manus ipsius sancte Romane Ecclesie et uobis, secundum litterarum  uestrarum tenorem, obedientiam et reuerentiam exhibuimus; atque palleum a beatitudine uestra delegatum, solemnitate celebri ac cum omni humilitate suscipientes, promisimus, in ordine nostro, singulis quinque annis, per nuntios nostros sanctam Romanam Ecclesiam, tanquam matrem et magistram omnium Ecclesiarum, uisitare, et in conciliis cismarinis interesse, et quod in eisdem ecclesiastica celebrari, nobis absentibus, uel nuntio nostro, concilia non deberent, ab utraque parte statutum est. Institutiones S. Romane Ecclesie in parte suscepimus, et in parte, propter absentiam suffraganeorum nostrorum longe lateque diffusam, induciantes, et, quia non sine magna personarum deliberatione hoc fieri poterat, conuenientibus prelatis  nostris, uel maiori parte prelatorum  , in uno tempore constituto, ipsorum consensu, ne in Ecclesia scandalum oriretur, institutiones uestras, in quibus concordaremur, suscipere proposuimus.]  Hec infra  . Ante aduentum autem domini P. cardinalis, orta est discordia inter dilectum nostrum L. illustrem regem Armenie et Templarios, sicut per litteras ipsius intelligere poteritis. Ad cuius pacis reformationem ipsum legatum bona fide uacare credebamus, quem postea percepimus, ex uera quorumdam relatione, Templariis esse confederatum. Cum autem de dicta pace nichil profici posset, predictus P. cardinalis, auctoritate sua, nobis absentibus, Antiochie concilium celebrauit, et excommunicationis sententiam, contra statuta in susceptione pallei ex utraque parte ordinata, per totam diecesim nostram promulgauit, ac super eadem sententia litteras nobis destinauit, quas cum perlegi studiose faceremus, ipsarum tenorem omni  amaritudine conditum intelligentes, ultra quam credi potest, moleste tulimus, tum propter bonam spem et fiduciam quam de patrocinio uestro habebamus, tum propter priora exempla, que ad nostri informationem procedere confidebamus. Communicato itaque consilio diu cum fratribus nostris, archiepiscopis, episcopis et aliis uiris religiosis astantibus, non modicum mirati sumus de tanta exasperatione, sine assensu nostro in Armenicam Ecclesiam illata, fratribus nostris una uoce dicentibus: Qui de mamillis matris nostre primum lac dulce et suaue sugere credebamus, fel et acetum amarum potamus; confidebamus materna pietate de bono in melius proficiendo in doctrina apostolica informari, et imbre salutifero irrigari,  non grandinosis procellis tempestari. Et sic consentaneum esse rationi capitulo nostro uenerabili uisum est, ipsam sententiam, sine consensu nostro in diecesi nostra latam, non debere promulgari nec obseruari, donec ad notitiam uestram per litteras nostras et nuntios deuenisset, fraude etiam confederationis comperta inter ipsum legatum et Templarios. Tandem, mediante sapientia et discretione domini S. tituli Sancte Praxedis presbyteri cardinalis, apostolice sedis legati, mense Septembris Acon pax reformata est inter dilectum filium, regem Christianissimum et templarios, sicut per litteras regias intelligere poteritis. In his reuerende paternitati uestre cum omni deuotione supplicamus, ne brachium presumptuose audacie Templariis largiamini  in noue plante uestre perniciem. Clerici uestri, diuina inspirante gratia, facti sumus et honori uestro et S. Romane Ecclesie, speciose matris nostre, inuigilare et insudare totis uiribus tenemur. Eapropter, paternitati uestre reuerende consulimus, ut elationem Templariorum in bonum mitigetis, et inter illustrem regem Armenie, dilectum  in Christo filium uestrum et Templarios, pacem et concordiam et amicitias sempiternas seminare studeatis; nam nimium timendum est, ne, quod absit! exortis inter eos discordiis, reliquie Christianitatis discrimen aliquod incurrant, et uos naui periclitanti ante submersionem manum consilii et auxilii sic porrigatis, ut ad portum salutis, mediante sollicitudine uestra, peruenire ualeat. [Ad omnia igitur mandata uestra promouenda nos fideles et deuotos inueneritis exsecutores.]



CXXI  . . . . . . ARCHIEPISCOPO SENONENSI  , ET . . . . . . PARISIENSI EPISCOPO  . Ut Iudeorum insolentiam compescant. 

 [Etsi Iudeos, quos propria culpa submisit perpetue seruituti, Cum Dominum crucifixerint, quem sui prophete predixerant ad redemptionem Isrel in carne uenturum  , pietas Christiana receptet et sustineat cohabitationem illorum, quos etiam, propter eorum perfidiam, Saraceni, qui fidem Catholicam persequuntur, nec credunt in crucifixum ab illis, sustinere non possunt, sed potius a suis finibus expulerunt, in nos uehementius exclamantes, eo quod sustineantur a nobis, qui ab ipsis crucis patibulo condemnatum Redemptorem nostrum ueraciter confitemur, ingrati tamen nobis existere non deberent, ut rependerent Christianis de gratia contumeliam, et de familiaritate contemptum, qui, tanquam in nostram misericorditer familiaritatem admissi, nobis illam retributionem  impendunt, quam, iuxta uulgare prouerbium, mus in pera, serpens in gremio et ignis in sinu, suis consueuerunt hospitibus exhibere. Accepimus autem, quod Iudei, quos gratia principum in suis terris admisit, adeo facti sunt insolentes, ut illos committant excessus in contumeliam fidei Christiane, quos non tantum dicere, sed etiam nefandum cogitare. Faciunt enim Christianas filiorum suorum nutrices  , cum in die Resurrectionis Dominice illas recipere corpus et sanguinem Iesu Christi contingit, per triduum; antequam eos lactent, lac effundere in latrinam. Alia insuper contra fidem catholicam detestabilia et inaudita committunt, propter que fidelibus est uerendum, ne diuinam indignationem incurrant, cum eos perpetrare patiuntur  impune que fidei nostre confusionem inducunt. Rogauimus igitur carissimum filium nostrum in Christo, Philippum, regem Francorum illustrem  ; mandauimus etiam nobilibus uiris . . . duci Burgundie, et . . . comitisse Trecensi, ut taliter reprimant Iudeorum excessus, ne ceruicem perpetue seruitutis iugo submissam presumant erigere contra reuerentiam  fidei Christiane, inhibentes  districtius, ne de cetero nutrices, uel seruientes habeant Christianos  , ne filii libere filiis famulentur ancille, sed, tanquam serui a Domino reprobati, in cuius mortem nequiter coniurarunt, se saltem per effectum operis recognoscant seruos illorum, quos Christi mors liberos et illos seruos effecit; quia, cum iam inceperint rodere more muris et pungere sicut serpens, uerendum est ne ignis receptatus in sinu corrosa consumat. Quocirca, fraternitati uestre per apostolica scripta precipiendo mandamus, quatenus, predictum regem et alios ad hoc ex parte nostra ita diligenter monere ac efficaciter inducere procuretis, quod Iudei perfidi de cetero nullatenus insolescant sed sub timore seruili pretendant semper uerecundiam  culpe sue, ac reuereantur honorem fidei Christiane. Si uero Iudei nutrices et seruientes non dimiserint Christianos, uos auctoritate nostra suffulti, sub excommunicationis pena inhibeatis districte omnibus Christianis, ne cum eis commercium aliquod audeant exercere.]

Datum Idibus Iulii.



CXXII. INSTRUMENTUM. Quo Guillelmus, Marchio, filius marchionis Pelauicini, spondet se pariturum mandatis pape. 

In nomine Domini. Millesimo ducentesimo quinto, XI Kalendas Aprilis, indictione octaua, in presentia  inferiorum testium, dominus Guillelmus, marchio, filius marchionis Pelauicini, iurauit ad sancta Dei euangelia stare mandatis Ecclesie Romane et domini pape, nominatim pro offensione quam fecerat Romane Ecclesie, coram domino Egidio, Mutinensi episcopo  , et coram domino Radulfo, Reginensi archidiacono, cui uicem suam Reginensis episcopus  commiserat, qui erant delegati a domino papa ad ipsum recipiendum, et ipsi, eum uerberando et ecclesie intromittendo, statim absoluerunt eum, et postea preceperunt ei ex debito iuramenti, quod de cetero non impediret neque exspoliaret nuntium Romane Curie, nec uiolentas manus iniiceret in aliquem clericum, uel conuersum, uel ecclesiasticam personam, nisi se defendendo, uel  nisi inueniret aliquem cum propria uxore turpiter commorando. Actum sub porticu domus Ecclesie Sancti Iacobi de Casa Dei feliciter. Ibi uero tunc rogati fuere domnus Guidottus, abbas monasterii Sancti Ioannis de Parma; domnus Prosper, abbas de Regio; domnus Radulfus, eius monachus; domnus Albertus, monachus Sancti Ioannis; domnus Bernardus, capellanus episcopi de Regio; domnus  Andreas de Casa-Dei; Marcellus de Curuiaco; Raymundus Caput de Lupi; Gerardus Armanellus, et Ioannes Confalonerius, qui ambo sunt de Placentia; Gerardus de Sancto Marco; Hugo Punse Collus, seruiens abbatis de Sancto Ioanne; Odolinus; Nicolaus; et alii plures, qui ad hoc fuere rogati testes. Ego, Bernardus Laurentiorum, notarius Sacri Palatii, interfui, et hanc chartam rogatus scripsi.



CXXIII. INSTRUMENTUM. Quo idem marchio, ab obtinendam absolutionem, arcem Landasiam episcopo Mutinensi tradit in ius proprietarium, et de eadem inuestituram accipit. 

In nomine Domini. Millesimo ducentesimo quinto,  XI Kalendas Aprilis, indictione octaua, in presentia inferiorum testium, dominus Guillelmus, marchio, filius marchionis Pelauicini, donauit et tradidit quamdam arcem, que uocatur Landasia, iure proprietario domino Egidio, Mutinensi episcopo et domino Radulfo, Reginensi archidiacono, cui Reginensis episcopus uices suas super absolutione anathematis impertienda dicto Guillelmo commiserat, nomine Romane Ecclesie et domini pape; qui, scilicet Egidius, Mutinensis episcopus et Radulfus, Reginensis archidiaconus, uice et nomine domini pape, incontinenti inuestiuere dictum Guillelmum de prefata arce per feudum honorifice. Ibidem uero dictus Guillelmus iurauit fidelitatem Rome Ecclesie  et domino pape, contra omnes homines, salua tamen fidelitate suorum anteriorum dominorum. Actum sub porticu domus ecclesie Sancti Iacobi de Casa-Dei feliciter. Ibi uero testes rogati fuerunt, domnus Guidottus, abbas monasterii Sancti Ioannis de Parma; domnus Prosper, abbas de Regio; domnus Radulfus, eius monachus; domnus Albertus, monachus Sancti Ioannis; domnus Bernardus, capellanus episcopi de Regio; domnus Andreas de Casa-Dei; Marcellus de Curuiaco; Raymundus Caput de Lupi; Gerardus Armanellus, et Ioannes Confalonerius, qui ambo sunt de Placentia; Gerardus de Sancto Marco; Hug. Punse Collus, seruiens abbatis de Sancto Ioanne; Odolinus; Nicolaus; et alii plures, qui ad hoc fuere rogati testes. Ego, Bernardus Laurentiorum,  notarius Sacri Palatii, interfui, et hanc chartam rogatus scripsi.



CXXIu. MUTINENSI  , ET REGINENSI EPISCOPIS. Quod ipsi in absoluendo Willelmo Pelauicini fecerant, ratum esse iubet  . .

Quam grauiter nobilis uir, Willelmus, filius Pelauicini,  non tam Romanam Ecclesiam, quam diuinam offenderit maiestatem, spoliando dilectum filium, P.  nunc tituli Sancti Marcelli presbyterum, tunc Sancte Marie in uia Lata diaconum cardinalem, apostolice sedis legatum, ad presentiam bone memorie Celestini pape, predecessoris nostri, de Polonia redeuntem, uestra fraternitas non ignorat, cum non solum per Lombardiam, uerum etiam per alias mundi partes sit publice diuulgatum. Unde, nos, qui, antequam idem cardinalis ad sedem apostolicam peruenisset, prefato predecessore nostro defuncto in apostolatus officio fuimus substituti, de tanta offensa ualde commoti, ecclesiastice districtionis rigorem non solum in auctorem tanti facinoris, uerum etiam in complices eius curauimus exercere,  ita, quod de uniuersis ablatis tam ipsi quam suis fuit integre satisfactum. Quia uero maiorem reputauimus iniuriam quam iacturam, non protinus dictum Willelmum duximus absoluendum, sed tandiu eum iussimus tanquam excommunicatum ab omnibus arctius euitari, et terram eius sub ecclesiastico interdicto concludi, donec congrue satisfaceret de iniuriis irrogatis, qui, tandem diuina inspiratione compunctus, suum humiliter recognouit excessum, plenamque satisfactionem promittens, absolutionis gratiam implorauit. Nos igitur, eius exemplo, qui non uult mortem peccatoris, sed ut conuertatur et uiuat, per uos secundum formam Ecclesie mandauimus ipsum et terram eius absolui. Tu uero, frater Mutinensis episcope, per teipsum, et tu, frater  Reginensis, per archidiaconum tuum recepto a prefato nobili iuramento, quod nostris per omnia staret mandatis, super offensa predicta ipsum secundum formam Ecclesie absoluistis, iniungentes eidem ex debito iuramenti, quod de cetero nuntios Ecclesie Romane nec caperet, nec spoliaret, nec etiam impediret; qui, mandatum reuerenter suscipiens, statim donauit et tradidit in manibus uestris, ad opus et utilitatem apostolice sedis, iure proprietario, quamdam suam arcem, que Landasia nuncupatur, quam uos eidem nomine nostro concessistis in feudum, iuramentum fidelitatis recipientes ab ipso, sicut uassallus domino facere consueuit. Licet autem concedendi roccam illam in feudum nullam a nobis receperitis potestatem, quia tamen obsequium prefati  nobilis et heredum suorum, nobis et Ecclesie Romane potest esse multipliciter fructuosum, nos, quod bona intentione fecistis, ratum habemus, per apostolica uobis scripta mandantes, quatenus eumdem nobilem moneatis, ut de cetero per seipsum et suos ad honorem et profectum apostolice sedis prudenter et potenter intendat.

Datum, XIII Kal. Augusti.



CXXu  . N . . . .  Ut Philippum regem Francie ad subueniendum terre sancte inducant.


Inter occupationes diuersas, et utinam non aduersas, quas preter solitum, imo plus solito sustinemus, illa uos angit amplius et conturbat, que nos ad terre sancte succursum excitat et inuitat. Licet enim pro ipsa sit a multis multipliciter laboratum, ad illum tamen necessitatis articulum, peccatis exigentibus, iam deuenit, ut, nisi ei quanto citius succurratur, omnis omnino spes pereat non solum de recuperatione partis amisse, uerum etiam defensione retente  . [Inopinata namque captione Constantinopolitane urbis audita, tam peregrini qui  erant in Hierosolymitana prouincia, quam indigene qui habitabant in ipsa, ad Constantinopolitanas partes subito transierunt; ita, quod ipsa Hierosolymitana prouincia remansit uiris et uiribus pene penitus destituta, quin etiam opibus et operariis uacuata; quodque periculosius reputatur, cum Hierosolymitanus patriarcha decesserit, nostri recessere legati, et, filio regis defuncto, qui successurus erat in regnum, rex quoque diem clausit extremum, nec est in ea qui spiritualiter uel temporaliter presit ac prosit. Ad cumulum autem maioris timoris et doloris accedit, quod inter comitem Tripolitanum et regem Armenie, qui pro Antiocheno principatu contendunt, tanta uiget discordia, tantaque geritur guerra, ut ille pugillus hominum, qui remansit in terra, quasi  totus sit diuisus ad pugnam. Nam Templarii fouent comitem et Hospitalarii fauent regi. Antiochenus populus sequitur uiam comitis et patriarcha prosequitur partem regis. Filius autem Saladini, qui est soldanus Aleppie, Tripolitanum adiuuare uidetur, sed eumdem impugnat dominus Denefin. Saphidinus uero, qui dominatur in Damasco, Babylonia et Aegypto, postquam Constantinopolitane urbis captionem audiuit, adeo cum omnibus Saracenis indoluit, ut maluissent Hierusalem occupatam esse a Christianis, quam Constantinopolim a Latinis. Statimque inita tregua cum omnibus inimicis, ipsemet personaliter longe lateque discurrit, ut contra Christianos confederet uniuersos. Rex quoque Blachorum et Bulgarorum, cum Cumanis, Turcis et Grecis,  aduersus Latinos pugnantes, Domino permittente, uicerunt, maioribus in bello peremptis. Unde, cum multitudo signatorum redire uellet ad propria, dilectus filius, P. tituli Sancti Marcelli presbyter cardinalis, apostolice sedis legatus, de quo ualde dolemus, ut ipsam multitudinem ad Constantinopolitani defensionem imperii retineret, a uoto crucis absoluit, plenam eis peccatorum remissionem indulgens, qui per annum facerent ibi moram. Quare, cum nullus omnino succursus exspectetur ad presens in Hierosolymitanam prouinciam profecturus, supramodum  timemus, ne Saraceni ad occupandum residuum terre sancte fortius animentur, ut, ipsa penitus occupata, tollatur Christicolis occasio transfretandi, sicque Constantinopolitanum imperium recuperetur a Grecis, quod utrique uehementer affectant. Cum igitur in tanto necessitatis articulo non sit nobis aliquatenus dormiendum, profecto nec sollicitudinem cordis, nec laborem corporis recusamus, dummodo terre sancte subuenire possimus. Unde, cum a carissimo in Christo filio nostro, Philippo, illustri rege Francorum, precipuum super hoc subsidium exspectetur, quem ob hoc Deus adeo magnificauit et exaltauit inter uniuersos principes Christianos, ut regi regum in hac summa necessitate principaliter ipse succurrat, fraternitati uestre   per apostolica scripta mandamus atque precipimus, quatenus ad eiusdem regis presentiam accedentes, exponatis ei fideliter omnia supra scripta, et inducatis diligenter eumdem, ut ad subsidium terre sancte prudenter ac potenter intendat, requirentes ex parte nostra, ut super hoc nobis impendat consilium et fauorem, et quod inueneretis, nobis quanto citius intimetis.



CXXuI  . PETRO, TITULI SANCTI MARCELLI APOSTOLICAE SEDIS LEGATO, PRESBYTERO CARDINALI. Reprehendit legatum, deseruisse terram sanctam, etc. 

[Audito iampridem, quod tu et dilectus filius noster   , tituli Sancte Praxedis presbyter cardinalis, apostolice sedis legatus, relicta in multe necessitatis articulo  Hierosolymitana prouincia, Constantinopolim nauigio ueneratis, mirati sumus non modicum et turbati, eiusdem terre imminens periculum formidantes. Et »  ecce, quod uerebamur accidit, et quod timuimus iam euenit. Nam, preter id, quod, bone memorie patriarcha Hierosolymitano tunc temporis uiam uniuerse carnis ingresso, Ecclesia Hierosolymitana uacabat, et ex guerra, que tunc inter carissimum in Christo filium nostrum, regem Armenie illustrem et Tripolitanum comitem, super principatu Antiocheno uertitur, inter Christianos emulatio quedam erat, postmodum, ex inclyte recordationis  A. regis Hierosolymitani, et filii eius, obitu improuiso, regnum Hierosolymitanum pene penitus  est omni regimine destitutum  .« Et, quia uos, qui ibidem maius debueratis exspectare subsidium, et ad succurrendum eidem terre, tam exemplo quam uerbo alios incitare, pro uestre uoluntatis arbitrio exinde in Greciam nauigastis, et non solum peregrini, sed etiam indigene terre, uestris uestigiis inherentes, Constantinopolim deuenerunt, uenerabili fratre nostro, archiepiscopo Tyrensi, uos pariter subsecuto; remansit ergo terra illa, recedentibus uobis, uiris et uiribus destituta, et facta sunt nouissima eius, occasione uestra  , peiora prioribus, cum omnes amici eius illam uobiscum reliquerint, nec sit qui consoletur eam ex omnibus caris eius. Unde, facti uidentur hostes eius in capite, si fedus treugarum uoluerint uiolare, quod etiam a quibusdam  dicitur, rege ac filio eius exspirantibus, exspirasse. Turbamur igitur inter nos ipsos non modicum, et contra uos merito commouemur, quod in hoc consilium deuenistis, ut simul relinqueretis terram illam quam Dominus sua presentia consecrauit, et in qua nostre redemptionis mysterium rex noster ante secula nouissimis temporibus est mirabiliter operatus. Quamuis sane uenerabilis frater noster . . . quondam episcopus uercellensis, in patriarcham Hierosolymitanum fuerit postulatus, et nos, postulationem approbantes eiusdem, iam ei pallium duxerimus concedendum, propter occupationes tamen multiplices non tam cito forsan poterit transfretare. Debueratis ergo causam uestre legationis attendere, ac sollicite cogitare, quod non ad  capiendum Constantinopolitanum imperium, sed defendendas reliquias terre sancte, ac perdita, si daret Dominus, restauranda, uos duxerimus delegandos, mittentes uos non ad capescendas diuitias temporales, sed promerendas eternas, cum nos, et fratres nostri, in expensis uobis prouiderimus competenter. Audito autem nuper, et per tuas litteras intellecto, quod uniuersos crucesignatos, qui in defensione Constantinopoleos a precedenti Martio usque ad proximum morarentur, a uoto peregrinationis et onere crucis absolueras, contra te non potuimus non moueri, cum nec debueris, nec potueris talia ullatenus attentare, quicunque tibi contra  suggererent, et quocunque modo seducerent  mentem tuam. Cum enim  ad hoc specialiter et principaliter assumpserint signum crucis, et hoc  presertim uouerint Domino Deo suo, ut in terre sancte subsidium transfretarent, et, a uia postmodum errantes, in nimium temporalia commoda usque hodie sint secuti, utrum tibi licuerit immutare taliter, imo peruertere potius uotum tam solemne ac pium, tibi relinquimus discernendum. »  Ecce etenim, quod cum merore referimus et rubore, unde uidebamur hactenus profecisse, deficimus et angustiamur unde credebamus potissimum dilatari. Quomodo enim Grecorum Ecclesia, quantumcunque afflictionibus et persecutionibus affligatur, ad unitatem ecclesiasticam et deuotionem sedis apostolice reuertetur, que in Latinis non nisi perditionis exemplum et opera tenebrarum aspexit, ut iam merito illos abhorreat plus quam  canes? Illi etenim, qui non que sua sunt, sed que Iesu Christi querere credebantur, gladios, quos exercere debuerant in paganos, Christianorum sanguine cruentantes, nec religioni nec etati nec sexui pepercerunt, incestus, adulteria et fornicationes in oculis hominum exercentes, et tam matronas quam uirgines etiam  Deo dicatas, exponentes spurcitiis garsionum  . Nec suffecit eisdem imperiales diuitias exhaurire ac dirumpere spolia principum ac minorum, nisi ad thesauros Ecclesiarum, et, quod grauius est, ad ipsarum possessiones extenderent manus suas, tabulas argenteas etiam de altaribus rapientes, et inter se confringentes in frusta, uiolantes sacraria, cruces et reliquias asportantes  .« Preterea,  cum latere non possit quod inter tot millia hominum est presumptum, nunquid Saraceni, qui, capta Constantinopolitana urbe, nimio fuerant timore perculsi, ex quo intellexerint quod crucesignati post annum sint ad propria redituri, et iam in eos ultio diuina deseuiat, que iniquitates ipsorum iam incipit flagellare, animos non resument, et pauculas oues, quas uelut in deserto luporum morsibus reliquistis, nisi sola eis Dei dextera restiterit, non uorabunt  ? Nos quoque, qua fronte de cetero populos Occidentis ad terre sancte subsidium et presidium imperii Constantinopolitani poterimus inuitare; quibus, etsi non ob propriam culpam, tamen propter factum tuum, aliqui imputabunt forsitan,  quod crucesignati, relicto peregrinationis proposito, absoluti, ad propria reuertuntur, et, qui  predictum imperium spoliarant, illo immunito relicto, referti spoliis terga uertant? »  Non sit ergo in ore tuo uerbum Domini alligatum, nec sis tanquam canis mutus non ualens latrare; sed hec loquere publice, ac coram omnibus protestare, ut tanto te amplius pro Deo et propter Deum obiurgantem inueniant, quanto magis te inuenerunt hactenus negligentem  .]  Super absolutione autem populi uenetorum, contra formam ecclesiasticam perperam acceptatam, non arguimus te ad presens, cum per alias litteras, super hoc ad te specialiter destinatas, te duxerin us arguendum  .« His quoque, que circa negotium patriarche Antiocheni et abbatis sancti P. refertis egisse, nunc supersedere decreuimus, ne nimis exaggerare singula  uideamur. Ceterum, cum ad preces Constantinopolitani imperatoris illustris, dilecto filio, B. tituli Sancte Susanne presbytero cardinali, apostolice sedis legato, in Greciam onus legationis duxerimus iniungendum, qui iam in Apuliam est profectus, et predictus cardinalis Sancte Praxedis, sicut accepimus, iter arripuerit redeundi, discretioni tue per apostolica scripta districte precipiendo mandamus, quatenus, omni occasione cessante, in terram sanctam, postpositis ceteris, reuertaris, ibique predicti patriarche saltem prestoleris aduentum, acturus interim que ipsius terre necessitatibus debeant expedire.

Datum Iu Idus Iulii.



CXXuII  . A. ILLUSTRI REGI HUNGARIAE. Ut ea, que G. clerico episcopi Portuensis, ablata fuerant, ipsi restituere faciat. 


Prouidendum est regie potestati, ut euntes et redeuntes per terram suam, ualeant secure transire, ne regnum uideatur carere rectore, si subditi ad res alienas extendant manus suas. Accepimus autem, dilecto filio, G. clerico uenerabilis fratris nostri, P.  Portuensis episcopi, conquerente, quod Georgius, frater Sauin. Rodominus et Goian. ei, de ultramarinis partibus redeunti, quinque baldachinos, duo examita  , unum rubeum, et alterum ialinum  , et aliud examitum auro contextum,  duo pallia, quinque carpetas  , tres ampullas balsami paruas, tres sacculos de ligno  ales, quinquaginta et tres buccararios  , quinquaginta et duos camelotos  , chirothecas, marsupia et margaritas, grammata, pannos saracenicos, et unum scrinium, ubi erant reliquie et crux aurea, in qua erat de ligno Domini, duodecim uasa eburnea, duo texta Euangelii de argento, in quibus erant reliquie, uiginti et quinque annulos, quorum unus magnum hyacinthum habebat, quingentos mazamutinos  , et alios pannos, et libros per uiolentiam abstulerunt. Cum igitur iidem malefactores sub tuo dominio morari dicuntur, serenitatem regiam monemus attentius et hortamur, quatenus dictos malefactores, ut ablata cum integritate restituant, et de illatis damnis satisfaciant competenter, tradita tibi potestate compellas. Restituta  uero tandiu iubeas apud diecesanum episcopum custodiri, donec per fidelem nuntium una cum predicto clerico facias nobis illa deferri.

Datum uI Kalendas Augusti.

Scriptum est super hoc . . . . Colocensi archiepiscopo.

Item . . . Spalatensi archiepiscopo.

Item . . . Quinquecclesiensi episcopo.



CXXuIII. ABBATI ET CONuENTUI ALBARENSIBUS. Electionem Andree, prepositi S. Nicolai de Corneto, in abbatem S. Augustini de Monte-Albo, confirmare eis precipit.

Querelam ex parte uestra recipimus, continentem, quod monachi Sancti Augustini de Monte-Albo dilectum  filium, Andream, prepositum Sancti Nicolai de Corneto, sine tuo, fili abbas, consilio et consensu, contra tenorem priuilegii ab apostolica sede uobis indulti, et consuetudinem hactenus approbatam, in abbatem sibi eligere presumpserunt; unde, postulabatis a nobis humiliter et deuote, ut electionem huiusmodi dignaremur in irritum reuocare, neue de cetero posset in eodem monasterio simile attentari, auctoritate apostolica interdici, et eum, qui pro tempore fuerit electus, ad prestandam obedientiam abbati Albarensi canonica censura compelli, asserentes, tam confirmationem electi, quam correctionem  monasterii ad Albarensem abbatem ex indulto sedis apostolice pertinere. Cum autem monachi Sancti Augustini predicta negarent, nos examinationem negotii Tuscanensi  episcopo duximus committendam, qui, testibus utrinque receptis, allegationibus prudenter auditis, et priuilegiis diligenter inspectis, causam ipsam ad nostrum remisit examen sufficienter instructam. Nos igitur, cause meritis subtili examinatione discussis, intelleximus euidenter, dispositionem monasterii sepedicti a bone memorie Innocentio papa II, sub eo tenore Albarensi abbati fuisse commissam, ut, saluo iure apostolice sedis, religionem in eodem monasterio conseruaret, et ad spiritualium et temporalium intenderet incrementum. Per testes autem comperimus  esse manifeste probatum quod a quadraginta annis, de consensu Albarensis abbatis, in eodem monasterio sunt quinque abbates electi, qui ab eodem sunt confirmati, eique regularem obedientiam promiserunt, quamuis nisa sit pars aduersa probare, quod post contradictionem et appellationem hec fuerint usurpata. Priuilegia quoque nobis exhibuit, quibus astruere intendebat, electionem abbatis ad monachos Sancti Augustini libere pertinere. Cum igitur prefatum Sancti Augustini cenobium ad ius et proprietatem B. Petri pertineat, nichilque uobis uindicare possitis in eo, nisi quod est uobis in ipso ab apostolica sede commissum, sententialiter definimus, ut monachi prefati cenobii  regulariter sibi possint abbatem eligere, requisito consilio Albarensis abbatis, qui tamen reprobare non possit idoneum, sed electum canonice debeat confirmare, corrigens in eodem monasterio que corrigenda cognouerit, et statuens que uiderit statuenda, sic tamen, ut abbatem sine speciali mandato Romani pontificis deponere non presumat. Electus autem et confirmatus ei uice nostra regularem obedientiam repromittat, cum in eo nullam, nisi commissam sibi a Romano pontifice, habeat potestatem. Electionem uero, de prenominato preposito factam, non oportuit irritari, cum  ipse, consentientibus monachis, electioni renuntiauerit de se facte prius quam ad nostram presentiam accessissent. Nulli ergo nostre definitioni, etc.

Datum.



CXXIX  . CALOIOANNI, REGI BULGARORUM ET BLACHORUM. Ut faciat pacem cum Latinis, et liberet imperatorem Constantinopolitanum quem tenet captiuum.

[Ex illa gratia speciali, qua te glorificauimus inter omnes principes Christianos, usque adeo te diligimus, ut ad tuum commodum et honorem efficaciter aspiremus, pro certo sperantes, quod tu, in deuotione sacrosancte Romane Ecclesie, matris tue, proficere debeas incessanter, per cuius  merita gloriosum acquisiuisti triumphum aduersus eos qui te nitebantur grauiter molestare  . »Cum igitur regium diadema et militare uexillum a nobis per legatum apostolice sedis acceperis, ut regnum tuum beati Petri sit speciale, prouidere uolumus diligenter, ut, ab hostium undique liberatus incursibus, tranquilla pace leteris. Noueris ergo, fili carissime, quod ingens exercitus de occidentalibus partibus est in Greciam profecturus, preter illum qui nuper accessit. Unde, tibi, et terre tue debes summopere prouidere, ut, dum potes, pacem ineas cum Latinis; ne, si forte ipsi ex una parte, et Hungari ex altera, te studuerint impugnare, non  facile possis resistere conatibus utrorumque. Quocirca, serenitati tue suggerimus et consulimus recta fide, quatenus, cum Balduinum, Constantinopolitanum imperatorem, dicaris tenere captiuum, ita tibi prouideas, ut per liberationem ipsius ueram et firmam pacem facias cum Latinis, ut ab impugnatione tua et terre tue penitus conquiescant. Nos enim, Henrico, fratri eiusdem imperatoris, qui Constantinopoli preest exercitui Latinorum, per apostolica scripta mandamus, ut ad pacem tuam pro liberatione ipsius imperatoris Latinos inclinet, et a tua molestatione cesset omnino. Inspiret itaque tibi Deus, ut nostris monitis et consiliis acquiescas, quatenus regnum tuum, quod beato Petro et Ecclesie  Romane deuotissime dedicasti, ab omni perturbatione seruetur illesum, ad quod diligens studium impendere cupimus et operam efficacem.]

»Scriptum est . . . . . Trinouitan. archiepiscopo,  Bulgarorum et Blachorum Primati, ut eum ad hoc diligenter moneat et inducat.«



CXXX  . UNIuERSIS CHRISTI FIDELIBUS AD SUCCURSUM TERRAE SANCTAE uOLENTIBUS CONSTANTINOPOLIM PROFICISCI. Ut pontificem de ipsorum proposito certiorem reddant. 

Cum per Constantinopolitani detentionem imperii, quod diuino iudicio sibi subiugauere Latini, pro certo speretur Hierosolymitana prouincia liberanda de manibus paganorum, quicunque pro reuerentia Iesu Christi pie suspirat ad liberationem illius, ad istius quoque detentionem debet efficaciter aspirare. Licet ergo per generales litteras nuper uniuersis  Christi fidelibus iniunxerimus in remissionem omnium peccatorum, ut, Constantinopolim accedentes, ad terre sancte subsidium laborarent, ne tamen labor eorum inutilis sit et cassus, si uenientes non possint passagium inuenire, uel exspectando diutius necessarias consumere cogantur expensas, uniuersitati uestre per apostolica scripta mandamus, quatenus, certo termino constituto, infra quem uos ad iter congrue preparetis, nuntios ad nos idoneos premittatis, qui nos de uestro reddant proposito certiores, ut uiam uobis compendiosam pariter et securam faciamus per Apuliam preparari, eantque nuntii uestri cum litteris nostris Brundusium ad nauigium conducendum, quatenus, omnibus rite dispositis, cum benedictione nostra possitis  sine impedimento transire.

Datum XuII Kal. Septembris.





CXXXI  . LITTERAE HENRICI, FRATRIS IMPERATORIS. Significat ei quod Balduinus imperator captus fuit a Bulgaris, ac nuntios mittit. 

[Sanctissimo Patri ac domino INNOCENTIO, Dei gratia summo pontifici, H.  frater imperatoris Constantinopolitani, et moderator imperii, cum debita reuerentia, humili et deuoto  pedum osculo  . Cum uniuersum Christiani exercitus progressum, et laborum peregrinationis nostre seriem, paternitati uestre per multiplices litteras  et nuntios frater meus et dominus imperator, usque ad Martium elapsum nouissime, satis lucide significauerit, euentus nostros, extunc prioribus multum dissimiles, imo, peccatis nostris exigentibus, nimis  miserabiles, uobis, tanquam Patri et domino, dignum duxi propalare. Contigit igitur, Grecos, qui, ex innata malitia et perfidia consueta, post omne genus securitatis et cautionis, proditioni se semper pronos exhibent, statim post dimissionem nuntiorum ad uos ultimo directorum, proditionem, quam pridem mente conceperunt, rebellione contra nos facta, detegere manifeste. Quo comperto, frater meus et dominus, imperator, opportune paucioribus comitatus, quippe nobis per munitiones et marchias pro magna parte dispersis, contra caput rebellionis, Andronopolim uidelicet, que ciuitas est Grecie munitissima, et, montibus tantum interpositis, Blachorum affinis populis, ulciscendi animum intendens, urbem regiam egressus est. Eramus enim  tunc temporis sic diuisi; marchio Montisferrati ultra Thessalonicam erat cum multis; ego, ex altera parte Brachii Sancti Georgii eram apud Andromiticum  cum non paucis; Paganus de Aurelia, et P. de Braccel. uersus Niceam, ex eadem parte Brachii  ; R.  de Tric. apud Philippopolim cum pluribus; et alii alibi per loca et munitiones dispersi. Porro, audito a Ioannitio, Blachorum domino, quod Latini in tanta uirorum paucitate ciuitatem predictam obsedissent, quem etiam Greci in auxilium suum, occulte tamen, ut magis lederent, euocarant, irruit subito Blachus ille Ioannitius in nostros cum multitudine Barbarorum innumera  , Blachis uidelicet, Commannis et aliis, quibus etiam nimis improuise obuiam exeuntibus nostris,  et remotius quam oporteret »instantibus, per inimicorum insidias tandem uallatis undique,  dominus meus, imperator, comes Lod. Stephanus de Pertico, et quidam alii barones et milites, quod non sine sanguinearum lacrymarum effusione referre ualeo, tanta obruti multitudine, non sine damno tamen illorum, ab inimicis intercepti  sunt. Nescimus reuera, qui capti fuerint, qui occisi. Accepimus tamen ab exploratoribus nostris certissimis et fama ueridica, quod dominus meus, imperator, teneatur et uiuus, qui ab eodem Ioannitio, satis, ut asserunt  , pro tempore honorabiliter procuratur, cum quibusdam aliis, quos tamen adhuc  expresse nescimus nominare. Sciatis autem, quod, ab ea die qua Grecorum fines ingressi fuimus, usque ad diem infelicis illius congressus, quantacunque nobis et nostris occurreret multitudo, licet aliquando nostri paucissimi fuissent, cum triumpho tamen semper et uictoria recesserunt.  Inestimabilem uero iacturam, quam tunc nobis dolemus et plangimus accidisse, ex inconsulta nostrorum audacia, et peccatorum nostrorum meritis credimus contigisse. Illi itaque, qui elapsi a prelio, manus inimicorum euaserunt, consilio abbreuiato cum his qui ad tentoria seruanda remanserant, absque alio damno ab obsidione recesserunt. Quibus tendentibus ad urbem regiam, et tam inopinabiliter desolatis, tantam Dominus subito dedit consolationem, ut quasi in momento omnes simul, quotquot dispersi fuerant, tanquam conuocati a Domino, apud ciuitatem quamdam, que dicitur Rodestoc  , conuenirent. Marchio tamen, feliciter  et uictoriose in suis marchiis, per R.  de Tric. in  suis partibus per Dei gratiam incolumis morabatur et indemnis. Inspectis igitur nostrorum uiribus, urbes et castella extunc munire cepimus, que contra Grecorum rebellionem tenere posse uidebantur, et inter agendum Constantinopolim usque profecti sumus. Licet itaque in personis amissis infortunium lugubre nobis acciderit, speramus tamen in Domino, et audenter  confidimus, quod inimicorum nostrorum insidias et assultus diutius, uolente Domino sustinere poterimus, et etiam de longinquo subuentionem et auxilium exspectare. Ecce tamen, quod uerebamur, hoc accidit, et quod fama canebat publica, quoque per litteras ipsius Blachii, confederationem ipsius  cum Turcis et ceteris crucis Christi inimicis continentes, edocti fuimus, quas etiam, a nobis cum nuntiis ipsius interceptas, apostolatui uestro in utraque lingua transmisimus  ,« licet grauius exspectato ulnus incurrimus et ruinam  ; cuius susceptionem uobis incumbere, tanquam patri, cause nostre  patrono et domino, nemo est qui ambigat, presertim, cum ob Ecclesie tantum unitatem reformandam, et terre sancte subuentionem laboremus, quorum unum eatenus  pendet ex altero, sicut communis omnium Christianorum in Oriente degentium, et precipue uenerabilium fratrum militie Templi et Hospitalis utriusque, qui nobiscum sunt, clamat assertio, ut non solum ipsius liberationem huius operetur redintegratio, uerum  etiam omnium paganorum, et crucis Christi inimicorum, confusionem omnimodam apertissime procurare uideatur, sicut econtra  eius disturbatio, quam Deus  auertat, non solum recuperandi partem amissam terre sancte spem auferret, imo et illam que in presenti Christiano cultui dedita  est, procul dubio spem preriperet detinendi. Attendentes igitur, sicut a principio, imperfectum nostrum ad tam ardui propositi celsitudinem minus sufficere, ad uos, tanquam summum et precipuum, imo unicum spei nostre refugium et fundamentum, qui solus pre filiis hominum, et principibus et regibus, in quantalibet potestate constitutis, nobis potestis succurrere, supplici et deuota intentione et mente confugimus, ad pedes paternitatis uestre prona humilitate prostrati, et quanta possumus precum instantia cum lacrymis implorantes, quatenus filiis uestris, in tam arcto constitutis, et, pre cunctis uiuentibus, consilio et auxilio uestro indigentibus, consuetum pietatis impendere non differatis affectum; quod tanto securius a paternitatis  uestre dulcedine postulamus, quanto, preter peregrinationis nostre uotum solemne, pro Ecclesia Romana corpora nostra et uitas impendimus, in quo, preter communem omnium Christianorum qua tenemini sollicitudinem, et nos paternitati uestre, et uos nobis, tanquam militibus uestris, et Ecclesie Romane stipendiariis, districte nouimus obligatos  .] »Legatos igitur cum auctoritate apostolica a Latere uestro in Italiam, Franciam et Alamanniam et alias Occidentalium regiones dimitti petimus, qui integram indulgentie plenitudinem in auxilium nostrum et subuentionem ad nos propter predicta uenturis deferant, que a sede uestra apostolica indulta est per annum integrum in seruitio crucifixi in terra Syrie moraturis.  Quoniam autem, que paternitati uestre significare cupimus longum est scriptis inserere, nuntios nostros et fideles, precipue uenerabilem patrem nostrum, N. Suessionensem episcopum, qui tam fideliter, quam constanter pro terre sancte subuentione et negotio Romane Ecclesie laborauit, et adhuc, tanquam fidelis et prudens talenti sibi commissi dispensator, sicut uos ipsi cernitis, laborare non desinit, cuius absentia plurimum nobis esset damnosa, nisi cogens rei necessitas et ipsa negotii arduitas nos eius presentia ad tempus carere compellerent, et nobiles uiros, M.  de Mailli, et Ioannem Bliaut, paternitati uestre transmitto, rogans et cupiens, ut eis in  his que de facto isto apostolatui uestro suggesserint,  fidem indubitatam adhibere uelitis et firmam et consilium uestrum et auxilium, sicut Ecclesie totique Christianitati necnon et domini et fratris mei liberationi, qui se uestrum ubique deuotum gerebat et dicebat militem, expedire uideritis, apponatis. Datum in palatio Blackerne  , anno Domini 1205, Nonis Iunii.«



CXXXII  . HENRICO FRATRI CONSTANTINOPOLITANI IMPERATORIS. Ut pacem stabiliat et firmet cum rege Bulgarorum.

[Nobilitati tue per apostolica scripta mandamus, quatenus, ad liberationem fratris tui diligenter intendens, ueram et firmam pacem stabilias cum carissimo filio nostro, Caloioanne, rege Bulgarorum et Blachorum illustri, ut inter Bulgaros et Latinos  fidelis et stabilis amicitia de cetero perseueret. Breuiter scribimus, quia opus est magis opere quam sermone. Multum enim utrinque poterit esse amicitia fructuosa. Datum, etc.]



CXXXIII  . MARCHIONI MONTISFERRATI. Ut defendat et tueatur subiugatum Constantinopolitanum imperium, donec papa fuerit melius instructus, an id iniuria fuerit factum.

[Quod, inter curas diuersas  et occupationes mundanas, non solum multiplices sed urgentes, de salute anime tue sollicitus et studiosus existis, prudentiam et deuotionem tuam in Domino commendamus. Quid enim prodest homini, si mundum  uniuersum lucretur, anime uero sue detrimentum patiatur? Aut quam dabit homo commutationem pro anima sua? Frater non redimet, redimet homo, non dabit Deo placationem suam, nec pretium redemptionis anime sue, laborabit in eternum, et uiuet in finem  . Recepimus namque litteras tuas, per dilectum filium, S.  tituli Sancte Praxedis presbyterum cardinalem, nostro apostolatui presentatas, quibus nobis intimare curasti, quod, corde contrito et spiritu sincero  , ad apostolice commonitionis mandatum, spe indulgentie generalis inductus, uotum crucis solemniter emisisti, et ad id fideliter prosequendum intendisti semper animum incorruptum  . Quod autem illius adolescentis suscepisti ducatum, qui fatebatur Constantinopolitanum  imperium sibi de iure deberi, consilium  fuit dilecti filii P.  tituli Sancti Marcelli presbyteri cardinalis, apostolice sedis legati, nec tam humanum consilium quam necessitas importuna, quod, post Iadertinensis  ciuitatis excidium, ad acquirenda uictualia in Romaniam exercitus declinaret. uerum, tu, et alii crucesignati, facientes de necessitate uirtutem, intendistis in ipsa principaliter procurare, ut apostolice sedi gratum impenderetis et deuotum  obsequium, et exspectatum nichilominus terre sancte succursum, quod ad plenum consummasse putastis, cum, sine sanguinis effusione regia urbe capta, et occupatore imperii effugato, restitutisque in ipsa simul patre et filio ad fastigium imperatorie dignitatis, fecistis ipsos incoactos  sacrosancte apostolice sedi,  tactis Euangeliis, obedientiam exhibere; imperiali nobis scripto transmisso, ad maiorem fidei firmitatem, ut quod ore promiserant, opere adimplerent. Cumque uos ad nauigandum in Syriam totis uiribus pararetis, innata Grecorum malitia, iuramentis et pactis penitus uiolatis, igne  , dolo, et toxico iter uestrum, non semel tantum, sed sepe, nequiter impediuit, et ad occupationem urbis regie uos, in ipsorum perniciem, renitentes et inuitos attraxit. Qua, sola Dei uirtute, mirabiliter triumphata, quidquid ex tunc, quocunque modo uel loco, fecistis, uoluntarii uel inuiti, communicato cleri uestri  consilio, semper habuistis in uotis, ut per uos inobedientie filii redirent ad obedientiam matris sue, tam debitam quam deuotam, et Orientalis Ecclesia,  tanquam principale membrum, suo capiti uniretur; quod ut plenius et melius posset fieri, apostolice sedis consilium, sine quo perit penitus opera et impensa, suspensi hactenus exspectastis, et adhuc continuis desideriis exspectatis. Quia uero signum crucis, prout asseris, suscepisti ad delendum tue maculas iuuentutis, et quidquid apostatice labis a retroactis temporibus singularitas humana contraxerat eliminandum  , non ut grauius et licentius sub umbra religionis et crucis uexillo peccares  , ad examinationis nostre calculum singula referens, in omnibus et per omnia matris te exponens  consiliis et mandatis, ita ut, si Romanie statum et tui moram in ea nouerimus  apostolice sedi et terre promissionis efficaciter expedire, teque per hoc remissionem accipere peccatorum, non abnuis pericula uel labores; alioquin, non habito respectu ad possessiones et honorificentias quas obtines affluenter, illud tibi potius iniungamus, per quod abundantius merearis  iram supremi iudicis declinare: sane, per ea que superius  sunt scripta, tacitis uideris obiectionibus respondisse, que contra crucesignatos possunt taliter intorqueri. Cum enim uos deuoueritis in obsequium crucifixi ad liberandum terram sanctam de manibus paganorum, et sub excommunicationis interminatione uobis fuerit inhibitum, ne terras Christianorum inuadere uel ledere tentaretis, nisi forsan iter uestrum ipsi nequiter impedirent, aut alia iusta et necessaria causa uobis occurreret, propter quam, interueniente nostri legati consilio, aliud agere ualeretis, »  uos, nullam in Grecos iurisdictionem aut potestatem habentes, a puritate uoti uestri temere declinasse uidemini, dum non contra Saracenos, sed contra Christianos arma mouistis, non intendentes ad recuperandum  Hierusalem, sed Constantinopolim occupandum, terrenas opes celestibus diuitiis preferendo. Illudque longe grauius reputatur  , quod quidam nec religioni, nec etati, nec sexui pepercerunt, sed fornicationes, adulteria et incestus in oculis hominum  exercentes, non solum maritatas et uiduas, sed etiam matronas et uirgines, Deoque dicatas, exposuerunt spurcitiis Garsionum; nec imperiales suffecit diuitias exhaurire, aut diripere spolia maiorum pariter et minorum, nisi ad ecclesiarum thesauros, et, quod grauius est, ad ipsarum possessiones extenderitis manus uestras, tabulas argenteas de altaribus rapientes, uiolatisque sacrariis, iconas, cruces et reliquias asportantes, ut Grecorum Ecclesia, quantumcunque  persecutionibus affligatur, ad obedientiam apostolice sedis redire contemnat, que in Latinis non nisi perditionis exempla et opera tenebrarum aspexit, ut iam merito illos abhorreat plusquam canes  . Tu uero, contra iustitiam et potestatem indebitam, uel potius usurpatam, apostolice sedis legati consilium allegasti, tanquam ex eo uobis licuerit cum prefato adolescente ad restituendum sibi Constantinopolitanum imperium proficisci, quamuis et id potueris allegare, quod, cum uos uictualium defectus urgeret, sine quibus non poteratis uotum crucis adimplere, licuerit uobis, propter causam adeo necessariam, operas uestras illi locare, qui iustam causam prosequi  uidebatur, presertim, cum per hoc intenderetis finaliter ad terre sancte succursum et apostolice sedis augmentum. Cumque pollicitam uobis et debitam negauerunt illi mercedem, iuramentis et pactis penitus uiolatis, quin etiam armis, igne, dolo et toxico uos sepius attentauerint, tanquam in arcto positi coacti  fuistis,  ut contra schismaticos et periuros, debita uobis iniuste negantes, exerceretis debitam ultionem. Diuinum enim uidetur fuisse iudicium, quod qui tandiu misericorditer tolerati, et etiam  non solum ab aliis, sed etiam a nobis studiose commoniti, noluerunt redire ad Ecclesie unitatem, nec ullum terre sancte subsidium impertiri, per eos qui ad utrumque pariter intendebant, amitterent locum et gentem, quatenus, perditis male malis, terra bona, bonis agricolis locaretur, qui fructum reddant tempore opportuno  .« Quemadmodum legitur in Daniele propheta: Est Deus in celo, qui reuelat mysteria, et mutat tempora, et transfert regna ; ipse dominatur in regno hominum, et cui uoluerit dabit illud . uulgaris  uero tenet sententia, quod iura regnorum semper uiolenta fuerunt. »Quia uero iudicia Dei nonnunquam adeo sunt occulta, ut a Propheta dicantur: Abyssus multa ; ita ut et Apostolus exclamare cogatur: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! quis enim cognouit sensum Domini, aut quis consiliarius eius fuit?  Nos, de tam profundo iudicio nolentes temere iudicare, presertim, antequam de ueritate negotii plenius instruamur, cum et illi potuerint iuste puniri propter peccatum quod commiserant in Deum, et uos nichilominus eos iniuste punire, propter odium quod exercebatis in proximos, si tamen proximi  sunt dicendi qui proximare contemnunt, cum et propter iustam illorum penam, forsan Deus iustam dederit uobis mercedem, iuxta quod dixisse legitur in propheta: Quia seruisti mihi in Tyro, dabo tibi Aegyptum; unde Assur uirgam sui furoris appellat: illud, omissis dubiis, tibi pro certo duximus respondendum, in uno pariter et eodem, tam terre sancte quam apostolice sedi, necnon anime tue salubriter consulentes, ut sub timore Domini et spe uenie terram diuino iudicio acquisitam teneas et defendas, et tenendam ac defendendam acquiras, populos tibi subditos in iustitia regens, sub pace conseruans, et religioni conformans, ita ut ecclesiastica bona restituas  secundum propriam facultatem, penitens et satisfaciens de commissis  ,« cum huiusmodi res uix geri potuerit sine piaculari  reatu, quoniam qui tangit picem, coinquinatur ab ea; firmumque geras in uoto propositum, ut ad terre sancte succursum, cui te principaliter et spiritualiter deuouisti, prudenter et potenter intendas, cum per hanc terram illa de facili recuperanda speretur. Ad hec, cum, ad exemplar patrum et fratrum tuorum, qui sacrosanctam Romanam Ecclesiam de corde puro, et conscientia bona, et fide non ficta,  reuereri semper ac uenerari per omnia studuerunt, tu nobis et apostolice sedis fidelis et deuotus existas; de plenitudine enim  gratie te reddimus omnino securum, scriturum pro certo, quod ea cupimus operari, quoties se nobis obtulerit opportunitas, que ad honorem et profectum tuum debeant magnifice redundare. Datum, etc.]



CXXXIu  . M . . . UXORI NOBILIS uIRI, B. MARCHIONIS MONTISFERRATI, QUONDAM CONSTANTINOPOLITANAE IMPERATRICI. Gratulatur quod, Grecorum ritibus abiectis Latinos amplexa esset.

Deuotionis tue litteras paterna benignitate recepimus, per quas apostolatui nostro significare curasti, quod licet ab orthodoxis fueris orta parentibus  et Latinis, a teneris tamen annis Ysacio, quondam Constantinopolitano imperatori, matrimonialiter copulata, mores et habitum ad Grecorum tibi formasti conuictum, in quibus prouecta pariter et adulta, ritus Latinorum longa dissuetudine penitus reliquisti. Succedente uero tempore, et urbe Regia in manus tradita Latinorum, post decessum predicti imperatoris, spectabili uiro, B . . . marchioni Montisferrati, secundum ritus Latinos uoluntarie desponsata, in mores tamen tam recenter abhorruisti redire Latinos, Grece consuetudinis nimis procaciter emulatrix. Postmodum uero, prefati marchionis, karissimi uiri tui, piis instanter blanditiis delinita, nouissime dilectorum filiorum, S . . . tituli Sancte Praxedis presbyteri cardinalis, apostolice  sedis legati, et abbatibus Locedien. salubribus monitis, et euidenti ratione frequenter inducta, imo magis diuinitus inspirata, cum eodem uiro tuo benedictione accepta Latina, susceptoque corpore Christi, Latinis traditionibus consecrato, mente prorsus et corpore, habitu simul et gestu, Latinis te legibus consecrasti. Unde, sacrosancte sedis apostolice protectioni pariter et custodie cum liberis tuis specialiter te committens, nobis humiliter supplicasti, ut, deuotionem tuam paterna mansuetudine attendentes, ius tuum et liberorum tuorum loco et tempore faciamus conseruari illesum. Nos ergo, qui genus tuum sincera diligimus in Domino caritate, mutationem istam, quam dextera fecit Excelsi, gratam  habentes, gratiarum ei referimus actiones, qui tibi tam deuotum et pium erga personam nostram et Romanam Ecclesiam inspirauit affectum, nobilitati tue apostolicis litteris intimantes, quod nos, quantum cum honestate poterimus, ad honorem et profectum tuum efficaciter intendemus, deuotionem tuam monentes attentius, et in remissionem tibi peccaminum iniungentes, quatenus in eo quod bene cepisti laudabiliter perseueres, ut ad id alios uerbo pariter et exemplo diligenter inducas.

Datum, etc.



CXXXu  . B. TITULI SANCTAE SUSANNAE, PRESBYTERO CARDINALI, APOSTOLICAE SEDIS LEGATO  . Ut quasdam ordinationes, in Ecclesia Constantinopolitana iuxta pactiones factas, confirmet.


Licet pactiones que de rebus ecclesiasticis inter Francos et uenetos facte fuerunt, non sint de iure seruande, sicut tamen nos, pro seruanda concordia inter eos, in electione processimus patriarche, sic tu in ordinandis ecclesiis pro eadem causa procedas, ut auctoritate nostra licite fiat, quod eorum temeritate fuit illicite constitutum. Cum enim inter huiusmodi pactiones hoc contineatur expressum, ut clerici utriusque partis illas ecclesias debeant ordinare, que sue parti contigerint, et quedam  ecclesiastica beneficia, de communi assensu totius cleri, sint quibusdam clericis transmontanis ad custodiam assignata, discretioni tue per apostolica scripta mandamus, quatenus ea, que in parte Francorum assignata repereris, eisdem clericis, sublato appellationis obstaculo, auctoritate nostra concedas si forte uenerabilis frater noster . . . Constantinopolitanus patriarcha, monitus diligenter, ea illis non duxerit concedenda, quia gratiam, quam uenetis facimus in maiori, non decet nos Francis in minori negare.

Datum, etc.



CXXXuI. . . . . . PATRIARCHAE CONSTANTINOPOLITANO  . Ut Henricum, clericum, in canonicum Ecclesie S. Sophie recipi faciat. 


Cum ad illam ecclesiam, diuina faciente gratia, sis promotus, que, presertim temporibus istis, litteratis clericis indiget et honestis, fraternitatem tuam monemus attentius et hortamur, quatenus dilectum filium, magistrum Henricum, latorem presentium, qui moribus et scientia commendatur, pro reuerentia beati Petri et nostra, eiusque probitatis intuitu, in canonicum et fratrem ecclesie Sancte Sophie recipias, et assignes in ea illi beneficium prebendale.

Datum uII Idus Septembris.



CXXXuII. FREDERICO, PRAEPOSITO CLARHOLTENSI  . Dispensatio pro defectu natalium, ad suscipiendas dignitates.


Ad hoc Deus in apostolica sede constituit plenitudinem ecclesiastice dignitatis, ut, diligenter inspectis uariis circumstantiis personarum et rerum, temporum et locorum, nunc rigorem exerceat, nunc mansuetudinem anteponat, interdum exsequatur  iustitiam, interdum gratiam largiatur, prout in diuersis causis diuerso modo uiderit dispensandum. Eapropter, dilecte in Domino fili, ad instantissimam supplicationem karissimi in Christo filii nostri illustrissimi regis Othonis in Romanum imperatorem electi, nec non consanguineorum tuorum, qui nobis et Ecclesie Romane deuoti sunt plurimum et fideles, obtentu quoque tue religionis et honestatis, cum sis sacerdos, in ordine Premonstratensi prepositus, et a soluto genitus, sicut asseritur, de soluta, de speciali tibi gratia indulgemus, ut, non obstante defectu natalium, si nominatus fueris ad ecclesiasticas dignitates, libere ualeas postulari. Nulla ergo . . . . nostre concessionis, etc.

Datum, etc.



CXXXuIII. . . . . MAGUNTINO ARCHIEPISCOPO  . Ut electo Argentinensi  consecrationis munus impendat; quod si facere distulerit, committitur archiepiscopo Senonensi  . 


Quantum tibi et ecclesie tue, in negotio dilecti filii . . . Argentinensis electi, duxerimus  deferendum, preter consuetudinem apostolice sedis, que suffraganeis quorumlibet archiepiscoporum ad se uenientibus consecrationis beneficium, sine preiudicio tamen illorum, impendere consueuit, tua discretio non ignorat. Cum enim prefatus electus ad presentiam nostram accesserit, et sibi consecrationis  munus postularet impendi, quod a te non poterat, ut dicebat, aliquatenus obtinere; licet sepius postulasset, nos, tue uolentes fraternitati deferre, ad consecrationem ipsius non duximus procedendum, donec de uoluntate tua, et rei serie redderemur per tuas litteras certiores, tibi per nostras litteras promittentes, quod, etsi procederemus ad consecrationem ipsius, honori tamen et iuri tuo curaremus sufficientissime prouidere. Sane, cum tue fraternitatis litteras acceperimus, per quas eum consecrandum ad te remitti petebas, eum noluimus in episcopum consecrare, licet idem propter hoc nobis instantissime supplicaret, necessitatem omnimodam allegando. Ut igitur eidem electo et Argentinensi ecclesie, que diu mansit quasi uiduata  pastore, per tue administrationis officium consulatur, fraternitati tue per apostolica scripta mandamus quatenus, infra terminum competentem ad talem locum accedens, qui tibi et ipsi securus existat, et ascitis tibi duobus de suffraganeis tuis, uel aliis episcopis, qui secure ualeant interesse, quos auctoritate nostra sub testimonio presentium litterarum,  si commoniti noluerint interesse, compellas, ei munus consecrationis exhibeas, aut per alios episcopos uice tua facias exhiberi, qui, postquam ei munus consecrationis impenderint, per se, uel nuntium tuum, professionem ab ipso, quam tibi exhibere tenetur, et Ecclesie Maguntine, tuo nomine recipere non omittant. Alioquin, ne, quod absit! ex nimia dilatione consecrationis ipsius, Argentinensi Ecclesie, et clero et populo totius episcopatus graue dispendium generetur, noueris, nos, uenerabili fratri nostro, Senonensi archiepiscopo, per apostolica scripta mandasse, ut eumdem electum, postquam de tuo fuerit certificatus defectu, ascitis sibi duobus de suffraganeis suis, auctoritate nostra suffultus, nullius contradictione uel appellatione obstante,  non tardet in episcopum consecrare, et ab ipso nomine tuo professionem recipiat, quam suffraganeus Ecclesie Maguntine facere consueuit, iniungens eidem ut, quam citius accedendi ad presentiam tuam habuerit facultatem, ad te personaliter uenire non tardet, ut tibi debitam professionem, quam coram illo fecerit, recognoscat.

Datum uIII Idus Octobris.



CXXXIX  . PRAEPOSITO ET CAPITULO STRICONIENSI. Archiepiscopum Colocensem ipsis in archiepiscopum preficit  . 

Bone memorie uenerabili  archiepiscopo uestro uiam uniuerse carnis ingresso, cum in uenerabilem  fratrem nostrum, Colocensem archiepiscopum, postulandum a nobis contulissetis unanimiter uota uestra, et regium super hoc obtinuissetis assensum, Suffraganei Strigoniensis Ecclesie, Quinquecclesiensis uidelicet, Watiensis, Wesprimiensis et Nitriensis episcopi  , postulationi uestre se opponere curauerunt, asserentes quod, eis contemptis qui habeant ius eligendi uobiscum, postulatio eadem fuerat attentata; licet nuntii uestri proponerent ex aduerso, quod super preficiendo uobis pontifice de gratia multoties suffraganeorum fuerat requisitus assensus, sed ipsi uobis consilium et auxilium denegarunt. Nuntiis igitur in nostra presentia constitutis, et proponentibus aduersariis quedam alia  contra postulationis uestre processum, que in prioribus litteris nos meminimus plenius expressisse, quia nobis de propositis non constabat, ita duximus prouidendum, ut, si, suffraganeis persistentibus in contradictione sua, uos postulationi uestre uelletis instare, usque ad Septuagesimam tunc proximo  uenturam, per procuratores idoneos, ad omnia sufficienter instructos, ad sedem apostolicam ueniretis, ut statueremus, utraque parte presente, quod iustitia suaderet. Si autem illi a contradictione cessarent, et uos proposito  instaretis, mitteretis ad nostram presentiam personas idoneas infra terminum supradictum, que super his que opportuna forent nos redderent certiores. Quod si, contradicentibus episcopis memoratis, uos contingeret de iure uestro diffidere, ne laborem et dolorem subiretis incassum, aliam personam idoneam prouideretis uobis canonice in pastorem. Ceterum, cum inclyte recordationis H. rex Hungarie, uiam fuisset interim uniuerse carnis ingressus, quidam uestrum, a postulatione  , quam nobis presentaueratis  communiter, temere recedentes, aliis persistentibus in eadem, et ad sedem apostolicam appellantibus, predictum Quinquecclesiensem episcopum  in archiepiscopum postularunt, quorum uotis nullus suffraganeorum assensit, excepto duntaxat episcopo Nitriensi. Et, licet carissimus in Christo filius noster, A. Hungarie rex illustris, tunc dux, et regni Hungarici, L. nepotis sui regis nomine, cuius tutelam et regni curam ipsi frater eius commiserat, Gubernator, precum suarum primitias ad nos predicti Colocensis postulatione transmiserit, postmodum tamen pro Quinquecclesiensi episcopo ad Strigoniensem metropolim transferendo, nobis per litteras suas humiliter supplicauit. Nos ergo, super postulatione ipsa cum fratribus nostris  habito diligenti tractatu, quoniam inuenimus eam, post appellationes ad nos legitime interpositas  , in multa discordia non solum suffraganeorum, uerum etiam canonicorum Strigoniensis Ecclesie, contra formam mandati nostri, regulari ordine pretermisso, temere celebratam, illam, exigente iustitia, non duximus admittendam; sed uobis dedimus in mandatis, ut ad prouidendum uobis pastorem idoneum, per electionem canonicam, uel postulationem concordem, requisito suffraganeorum assensu, si esset de antiqua et approbata consuetudine requirendus, infra mensem post susceptionem litterarum nostrarum, procedere curaretis; alioquin, extunc, ne gregi Dominico deesset diutius cura pastoris, nos  ipsi prouideremus Ecclesie uiduate, secundum officii nostri debitum, ex plenitudine apostolice potestatis. uerum, antequam ad uos littere nostre peruenirent, innitentes mandato priori, suffraganeos, qui erant in regno presentes, preter predictum Quinquecclesiensem, ad concordiam reuocastis, ita,  quod Watiensis, Wesprimiensis et Ianuiensis episcopi, pro translatione Colocensis archiepiscopi, saluo iure suo in posterum, cui, propter afflictionem et necessitatem Strigoniensis Ecclesie, supersedebant ad presens, nos humiliter rogauerunt, predicto Nitriensi scribente, quod, si non placeret nobis postulationem factam de Quinquecclesiensi admittere, pro postulatione alterius, sine preiudicio iuris sui, nos suppliciter exorabat. Post hec autem, mandato nostro suscepto, hi qui conuenerant in archiepiscopum Colocensem  , ab eius postulatione, sicut fuit propositum coram nobis, recedere noluerunt, sed innouantes eamdem, quibusdam canonicorum, qui in partem alteram declinarant, reuersis ad eos, cum predicti regis et suffraganeorum  litteris, dilectum filium, A. magistrum Scholarum, M. thesaurarium, A. archidiaconum, et F. et N. canonicos Strigoniensis, ad sedem apostolicam destinarunt, super postulatione sua dispensationis gratiam petituros. Ceteri uero, qui Quinquecclesiensem episcopum postularant, sicut ex eorum parte fuit propositum coram nobis, couuenientes in unum, ceteros canonicos ad capitulum conuocarunt, ad postulationem concordem, uel electionem canonicam, iuxta mandatum apostolicum, infra prefixum sibi terminum procedere cupientes; sed, illis nolentibus conuenire, intelligentes penes se tantum remansisse facultatem liberam eligendi, quia reliqui ius suum prosequi negligebant, predictum Quinquecclesiensem  episcopum, licet, ne id fieret, fuisset ab aliis appellatum, denuo postularunt. Cum ergo utriusque partis nuntii ad sedem apostolicam peruenissent, ii qui pro Quinquecclesiensi episcopo uenerant, proponebant, partem suam iuxta mandatum apostolicum processisse, nec obstare discordiam, uel contradictionem eorum, qui, iuxta formam mandati nostri procedere contemnentes, illo recepto, nec elegerant quemquam canonice, nec concorditer postularant, unde concors debebat eorum postulatio reputari, cum ceteri, tanquam iussionis apostolice contemptores, eligendi et postulandi se iure priuassent, dum nec postulare nec eligere uoluerunt, imo nec etiam ad capitulum conuenire. Ad hec autem ex aduerso poterat responderi,  quod illi qui Colocensem archiepiscopum postularant, formam secuti fuerant per nostras litteras sibi datam; quoniam, innitentes postulationi priori, iuxta tenorem priorum litterarum nostrarum, concordem fecerant, que fuerat prius discors, dum suffraganeos ad concordiam reuocantur, [nec nocebat  eorum discordia, qui alium postularant, cum prius in postulatione archiepiscopi supradicti conuenissetis pariter uniuersi, et consensum uestrum, adnotatum litteris, et subscriptionibus propriis roboratum, petissetis a nobis per communes  nuntios confirmari, nosque uestram recepissemus postulationem diiudicandam, si suffraganei forsan in contradictione persisterent, uel, si consentirent aut crederent, approbandam. Si enim, postquam postulatio subscriptionibus postulantium roboratur, et presentatur Romano pontifici approbanda, possent ab ea recedere postulantes, nobis frequenter illuderent, et iudicium nostrum ex eorum pendere arbitrio uideretur.] Poterat quoque addi, quod pars altera mandatum apostolicum non seruarat, utpote que nec postulationem concordem, nec electionem canonicam celebrarat, cum in maiori conditione quam prius, non solum canonicorum, sed suffraganeorum etiam, ipso rege aduerse parti fauente, predictum Quinquecclesiensem episcopum  postulasset. Auditis igitur his et aliis que fuerunt hinc inde proposita, et habito super his cum fratribus nostris diligenti tractatu [intelleximus  , quod, etsi neutra esset postulatio approbanda, iuxta tenorem tamen posterioris rescripti, ad nos de cetero Strigoniensis ecclesie prouisio pertineret. Quia uero non plenam de personis ipsius regni notitiam habebamus, ideoque non poteramus, salua conscientia, nostra, eidem Ecclesie in alia persona, que de regno Hungarie originem duceret, congrue prouidere, nec uellemus ei preficere alienum, quamuis regularius et honestius uideretur, si suffraganeus ad metropolim suam ascenderet  , quam archiepiscopus a metropoli  ad metropolim transferretur, partem tamen elegimus potiorem, et eumdem archiepiscopum, in quem omnes, quorum consensus in electione uel postulatione pastoris requiritur, licet temporibus diuersis, conuenerant, a uinculo quo tenebatur Colocensi ecclesie absoluentes, ad metropolim Strigoniensem transferimus, et ei licentiam tribuimus transeundi palleum ei ad nomen et usum eiusdem Ecclesie transmissuri.] Monemus igitur discretionem uestram attentius, et per apostolica uobis scripta mandamus, quatenus, eidem archiepiscopo reuerentiam et obedientiam debitam impendentes, salubria monita et mandata ipsius recipiatis humiliter, et inuiolabiliter obseruetis, ut et ipse paternum uobis exhibere teneatur affectum, si deuotionem apud uos inuenerit  filialem, et nos deuotionem uestram commendare merito debeamus.

Datum Rome, II Nonas Octobris.



CXL  . CAPITULO COLOCENSI. Nullum ipsorum iuribus, ex translatione archiepiscopi, damnum inferri declarat. 

Licet archiepiscopum uestrum ad Strigoniensem metropolim, exigente necessitate, duxerimus transferendum, nolumus tamen, ut per translationem  huiusmodi aliquid ecclesie uestre in iure uel dignitate sua preiudicium generetur. Unde, super hoc uobis presentes litteras in testimonium decreuimus concedendas.

Datum Rome, II Idus Octobris.



CXLI  . HENRICO ET uITALI COLLISuACONI, CANONICIS BENEuENTANIS. Ut quemdam quem sedes apostolica declarauit esse legitimum, ipsi etiam legitimum reputent, et in causa super hereditate illius uertente procedant iuxta tenorem litterarum apostolicarum. 

[Ex tenore litterarum uestrarum nobis innotuisse noscatis  , quod, cum G . . . uidua hereditatem Roberti, quondam mariti sui, a Landulfo de Granno,  et nepotibus suis, cum fructibus inde perceptis, in presentia uestra qui ex delegatione nostra de causa cognoscebatis eadem, sibi et . . . . pupillo filio suo, restitui postularet, pars aduersa petitionem eius nitebatur excludere, pro eo quod eumdem Robertum, maritum ipsius uidue, de adulterio genitum asserebat;] proponens, quod dicti Roberti pater, uiuente uxore legitima, quamdam aliam, Maruciam nomine, superduxit, ex qua prefatum Robertum, maritum ipsius uidue, generauit. Econtra uero, pars uidue respondebat, quod, cum prefata Marucia, nesciens quod dicti Roberti pater aliam haberet uxorem, cum ipso in Ecclesie facie contraxisset, filius, quem suscepit ex ea, legitimus debebat haberi,  cum non debeant illegitimi reputari, qui de adultera conscia non nascuntur. Cumque diutius super hoc in uestra fuisset presentia litigatum, et nonnullorum prudentum sententia, quorum consilium requisistis, in hoc inuicem discordaret, sedem duxistis apostolicam consulendam. Nos igitur, intellectis his et aliis que per uestras nobis litteras intimastis, habito cum fratribus nostris diligenti tractatu [intelligentes, quod pater predicti Roberti in facie Ecclesie sepedictam Maruciam, ignaram penitus quod ipse aliam sibi matrimonialiter copulasset, duxerat in uxorem, et, dum ipsa coniux ipsius legitima putaretur, dictum Robertum susceperat ex eadem, in fauorem prolis potius declinamus, memoratum Robertum quoad hoc legitimum  reputantes]. Ideoque discretioni uestre per apostolica scripta mandamus, quatenus et uos eum legitimum reputetis, in ceteris iuxta tenorem litterarum nostrarum, ratione preuia processuri.

Datum Rome, apud Sanctum Petrum, Idibus Octobris.



CXLII  . P. EPISCOPO WINTONIENSI  . Ut in monasteriis et ecclesiis diecesana lege sibi subiectis corrigat que fuerint corrigenda. 


Prouidere rectorem oportet, ut solerter inuigilet, ne in iis, que administrationi eius incumbunt, se, quod absit! exhibeat negligentem, quoniam maledictus est homo, qui opus Dei fecerit negligenter. Ut igitur super his, que ad sollicitudinem tuam spectant, sollicitius metiaris, quanta necessitate tenearis in diecesi tua corrigere, que limam correctionis exposcunt, fraternitati tue per apostolica scripta mandamus, quatenus in monasteriis, et aliis ecclesiis diecesana tibi lege subiectis, auctoritate  apostolica corrigas, tam in capite quam in membris, que secundum Deum fuerint corrigenda, et consuetudines iuri et utilitati contrarias, de prudentum uirorum consilio, cures in melius commutare, si forsan hi, ad quos immediate pertinet eorum correctio, super his fuerint negligentes, non obstante alicuius appellationis obiectu contra Regularis obseruantiam discipline, sic in huiusmodi ecclesiastice utilitati deseruiens, ut discipline proficias regulari.

Datum Rome, uI Kal. Nouembris.



CXLIII. EIDEM. Ut illicite alienata reuocare possit. .

 Annuere solet, etc., usque annuentes, auctoritate tibi presentium indulgemus, ut ea, que de pertinentibus ad episcopalem mensam, uel alias ad episcopi iurisdictionem spectantibus, tam in feudis quam aliis, a predecessoribus tuis minus licite alienata repereris, nullius contradictione uel appellatione obstante, legitime ualeas reuocare. Nulli ergo . . .

Datum Rome, uI Kalendas Nouembris.



CXLIu. EIDEM. Ut archidiaconos et decanos, etc., ad suscipiendos ordines compellere possit. 

Cum sit onus honori annexum, exsequi debet  officium, qui beneficium est sortitus. Quocirca, fraternitati tue per apostolica scripta mandamus, quatenus tam archidiaconos quam decanos, et alios tue dieceseos, ad suscipiendos ordines in quibus tenentur Domino deseruire, si forsan infra sex menses, a te commoniti, recusauerint ordinari,  iuxta Lateranensis concilii sanctiones, appellatione remota, compellas. Alioquin, beneficia eorumdem tibi sit licitum personis aliis, appellatione cessante, conferre, prout est in eodem communiter institutum. Nulli ergo.

Datum Rome, uI Kalendas Nouembris.



CXLu. EIDEM. Ut eos qui personatus adipiscuntur, ad instituendos uicarios, qui uelint et possint personaliter deseruire, cogat. 

Accepimus, quod in diecesi Wintoniensi sunt quidam, qui, personatus ecclesiarum adepti, ponunt in eis uicarios, qui, cum debeant in personis propriis  deseruire, seruitio ad quod tenentur omnino se subtrahunt, et nichilominus beneficium presumunt percipere uicarie, licet quandoque aliud ecclesiasticum beneficium sufficiens sint adepti. Hi etiam pro se alios ponunt uicarios, qui a personis primo, et secundo a uicariis, tenues in beneficio ecclesiastico percipiendo dimissi, ecclesiis ipsis non sufficiunt deseruire, ubi, propter ordinationem huiusmodi uel potius negotiationem nefariam, bonum eleemosyne ac hospitalitatis exstinguitur, in graue prelati ac ministrorum dispendium, et scandalum laicorum. Quocirca, fraternitati tue per apostolica scripta mandamus, quatenus earumdem ecclesiarum personas, ut uel in eis principales uicarios deseruire compellant, uel alios instituant in eisdem, qui  uelint et possint personaliter deseruire, moneas attentius et inducas. Quod si facere forte noluerint, tu id, sublato appellationis obstaculo, exsequaris. Contradictores, etc. Nulli, etc.

Datum Rome, uI Kalendas Nouembris.



CXLuI  . EIDEM. Ut clericorum excessus corrigat. 

In corrigendis excessibus subditorum, te debes sollicitum exhibere, ne de manu tua sanguis requiratur eorum, quos negligenter toleraueris in peccato, cum ualeas cohibere. Accepimus autem, quod quidam clerici Wintoniensis dieceseos usuras aut lucrum turpe sectantur, quidam sunt adulteri, quidam publice  tenent focarias, aut alia committunt contra honestatem ordinis clericalis. Quocirca, fraternitati tue per apostolica scripta precipiendo mandamus, quatenus huiusmodi clericos delinquentes, auctoritate nostra suffultus, sublato appellationis obstaculo, per districtionem ecclesiasticam a sua presumptione studeas cercere, conuictis, aut in iure confessis, penam canonicam infligendo, et eis etiam, quorum notorius est excessus, cum probatione non egeant manifesta; prouisurus attentius, ne in huiusmodi correctione sis tepidus, quia, ubi tacet qui datus est predicator, arguenda non arguens, nec corrigens  corrigenda, culpam approbasse uidetur, que crescens datur aliis in exemplum, cum eam pastoris lingua non secat.

Datum Rome, uI Kalendas Nouembris.



CXLuII. EIDEM. Ut filios sacerdotum amoueat. 

Ad audientiam nostram noueris peruenisse, quod multi filii sacerdotum in diecesi Wintoniensi tenent ecclesias in quibus patres eorum proximo ministrarunt, dignitati ecclesiastice derogantes et canonicis institutis. Ut igitur per tue discretionis industriam et dignitati ecclesiastice consulatur, et canonica instituta seruentur, fraternitati tue per  apostolica scripta mandamus, quatenus personas huiusmodi, quas in diecesi tua ecclesiarum regimen immediate patribus noueris successisse, ab ecclesiis illis, auctoritate nostra suffultus, sublato appellationis obstaculo, prorsus amoueas, et studeas eas de aliis personis idoneis ordinare, ad presentationem eorum ad quos pertinet ordinare; qui si forte fauore illorum, quos ibi presentauerant, uel ex malitia, uel uoluntate propria, personas idoneas, sepe commoniti noluerint presentare, tu, nostra fretus auctoritate, secundum Deum, in ecclesiarum ipsarum ordinatione procedas. Contradictores, etc.

Datum Rome, uI Kalendas Nouembris.



CXLuIII. EIDEM. Ut beneficiorum alternationem impediat. 


Auribus nostris noueris fuisse relatum, quod plures in diecesi Wintoniensi consistunt, qui, ecclesias adhuc proprias retinentes, cum collegis, uel laicis, in ecclesiis ipsis ius patronatus habentibus, fraudulenter efficiunt, ut filii, uel nepotes, seu nutriti eorum, aut alii quilibet, in ipsis ecclesiis persone dicantur, et minus libre piperis, aut cere, aut unius bisantii, aut aliam modicam percipiant pensionem, etsi, dolose personatibus alternatis, primi totum emolumentum dolose sibi prouident, dum uixerint, reseruari, et alios sibi sub talis pensionis obtentu substituunt morituris. Quocirca, fraternitati tue per  apostolica scripta mandamus, quatenus, de prudentum uirorum consilio, enormitates huiusmodi, auctoritate nostra suffultus, studeas resecare. Contradictores, etc. Nullis litteris, etc.

Datum Rome, uI Kalendas Nouembris.



CXLIX. . . . . . . LONDONIENSI  , ET . . . . . . . WIGORNIENSI  EPISCOPIS, ET DECANO CICESTRENSI  . Ut innouata in Ecclesia Wintoniensi ad debitum statum reuocent. 

Cum ex officio pastorali nobis incumbat diligentius prouidere, ne iura ecclesiastica patiantur dispendium,  aut in deterius commutentur, discretioni uestre per apostolica scripta precipiendo mandamus, quatenus, si qua in episcopatu Wintoniensi, post decessum bone memorie, G.  Wintoniensis episcopi, innouata fuerint, uel etiam immutata, in episcopalis preiudicium dignitatis, ea, nullius contradictione uel appellatione obstante, auctoritate nostra suffulti, ad statum debitum reducatis. Contradictores nullius, etc. Quod si non omnes, etc.

Datum Rome, uI Kalendas Nouembris.



CL  . . . . . . . ARCHIEPISCOPO  , ET . . . . . DECANO  , ET . . . . . ARCHIDIACONO  BITURICENSIBUS. Ut, si archiepiscopus Burdegalensis cedere noluerit regimini pastorali, ipsi eum amoueant eumdem, et iniungant capitulo, ut personam aliam idoneam in pastorem eligant. 


Exspectans exspectauit diutius apostolica sedes, si forsitan infructuosa illa ficulnea, uidelicet Burdegalensis archiepiscopus  , produceret grossos suos, qui, tanquam sterilis arbor, foliis et ramis exuberans, in spe fructus suspendit hactenus animum exspectantis. Cum enim olim pie memorie Clemens papa, predecessor noster, eius sterilitatem audierit, quod, tanquam ficus fatua, umbram nociuam et ramos inutiles pretenderet super terram, reddens eamdem pene penitus infecundam, que in plenam segetem exuberare solebat, eum misericorditer tunc dimisit, illi purgationem indicens, ut ligone  correctionis humus foderetur profundius circa illam, et apposito confinio stercorum ad radicem, fructificans redderetur, ad gratiam operationis honeste de uitiorum abominatione consurgens. uerum, cum idem archiepiscopus sibi benignitatem impensam attendere debuisset, ut, tanquam lignum quod plantatum est secus decursus aquarum, suo tempore daret fructum qui exspectabatur ab ipso, iam ex fossione profunda et appositione stercorum circa radicem in ramos et folia per amplius lasciuiuit, fructus non faciens exspectatos, et terram, latius occupatam obumbratione ramorum, magis reddidit infecundam. Computruit enim tanquam iumentum in stercore suo, et tanquam homo, qui, cum esset positus in honore, non intellexit, comparatus est  iumentis insipientibus, et similis factus est illis, ita ut in eo illud propheticum sit impletum: Et erit sicut populus sic sacerdos ; cum ille, qui spirituali officio fungebatur, hec ageret que populus agit indoctus, uel potius se operationibus illis inuolueret, quas omnes, qui timent examinationem extremi iudicii, perhorrescunt. Nos autem, cum sepe audiuerimus hec de ipso, et tanquam ficulnea non faciens fructum, non solum tribus, sed etiam pluribus  annis fuerit exspectatus, uobis mandauimus, ut sollicite inquirere studeretis, utrum ea, que acceperamus de iniquitatibus eius per relationem quamplurium, uera essent. uos autem, prout temporis permisit necessitas, inquisitionem fecistis fieri diligentem, nobisque fideliter intimastis que inuenistis in eo. Cum igitur, ex inquisitione illa, ipsum archiepiscopum inuenerimus pontificali officio prorsus inutilem et indignum, utpote qui nulli est odor uite in uitam, multis autem fetor mortis in mortem, discretioni uestre per apostolica scripta precipiendo mandamus, quatenus, nisi archiepiscopus ipse, ad monitionem uestram, uerecundie sue parcens, et consulens honestati ecclesiastice, infra duos menses post receptionem presentium, cedere forte noluerit  regimini pastorali, ad quod exercendum tandiu fuit inutilis et indignus, eum, tanquam arborem sterilem, securi ad radicem apposita, succidatis a terra quam inutiliter occuparat, ipsum ab administratione Burdegalensis Ecclesie, auctoritate nostra suffulti, nullius contradictionis uel appellationis obstaculo, remouentes omnino, et Burdegalensi capitulo iniungentes, ut sibi aliam personam idoneam per electionem canonicam preficiant in pastorem. Quod si non omnes his exsequendis interesse potueritis, tu, frater archiepiscope, cum eorum altero, ea nichilominus exsequaris.

Datum Rome, II Kalendas Nouembris, anno octauo.



CLI. EIDEM. Indulget ei ut seruos suos, et Ecclesie sue clericos, a uiolenta manuum iniectione possit absoluere. 


Consideratis circumstantiis temporum et locorum, rigor iustitie debet aliquando mansuetudine temperari, ut diuini compunctio lenitate olei mitigetur, et peccator in profundum non ueniat et contemnat, presertim cum sine dispendio ecclesiarum exerceri non potest rigor ecclesiastice discipline. Sicut enim ex parte tua fuit propositum coram nobis, serui Ecclesie tue in clericos manus iniiciunt uiolentas, quos uix posses inducere, ut, etiam cum tuis expensis, ad apostolicam sedem accedant, absolutionis  beneficium petituri, ac ecclesie tue dispendiosum existeret, eorum interim obsequio defraudari. Preterea, clerici de familia tua sepe inuicem sibi manus iniiciunt uiolentas, suadente humani generis inimico, nec potest tibi constare quis occasionem dederit delinquendi. Unde, cum carere ipsorum obsequio tibi graue sit pariter et damnosum, nobis humiliter supplicasti, ut absoluendi seruos et clericos tuos liberam dignaremur tibi concedere facultatem. Nos  igitur, de discretione tua plenarie confidentes, auctoritate tibi presentium indulgemus, quatenus, ab ipsis recepta iuxta formam Ecclesie cautione, eos auctoritate nostra suffultus absoluas, dummodo eorum excessus grauis non appareat et enormis, et iniuncto eis quod talibus consueuit iniungi, facias eos pro labore itineris compensationem congruam exhibere. Nulli ergo, etc.

Datum Rome, II Idus Nouembris, apud Sanctum Petrum.



CLII. B.  ARCHIDIACONO uIENNENSI, SUBDIACONO NOSTRO. Ipsi in uiuariensem episcopum electo potestatem facit alia beneficia ecclesiastica, preter archidiaconatum uiennensem retinendi. 

 Apostolice sedis benignitas, diligenter in subditos sue oculos circumspectionis intendens, condigne subsidium prouisionis extendere consueuit, ad subleuandam necessitatem illorum qui proprie utilitatem preferunt proximorum. Cum autem ad regimen uiuariensis Ecclesie sis electus, que rerum inopia dicitur laborare, ne pro temporalium defectu bonorum oneri cogaris succumbere, ad quod portandum eiusdem ecclesie necessitas te inuitat, auctoritate tibi presentium duximus concedendum, ut ecclesiasticos redditus uniuersos, quos habes, preter archidiaconatum Ecclesie uiennensis, per triennium libere ualeas retinere, et a metropolitano tuo recipere ordines altiores. Nulli ergo, etc.

Datum Nonis Nouembris, anno octauo.



CLIII  . T. PATRIARCHAE CONSTANTINOPOLITANO  . Mandat, ut electum Patracensem consecrare, eumque pallei honore insignire, non differat. 


[Inter quatuor animalia, que, secundum Apocalypsim Ioannis, in medio sedis et in circuitu existere describuntur, licet aquila ceteris postponatur  , ipsa tamen aliis antecellit, quia, cum per huiusmodi sedem Romana Ecclesia designetur, que usitato uocabulo sedes apostolica nuncupatur, et per quatuor animalia, uidelicet leonem, uitulum, hominem, ac aquilam, intelligantur quatuor patriarchales Ecclesie, uidelicet, Hierosolymitana, Antiochena, Alexandrina  et Constantinopolitana, que in medio sedis, tanquam filie, continentur in sinu matris, et in circuitu sedis, tanquam famule  in obsequio Domine preparantur  . Licet Constantinopolitana  Ecclesia inter ceteras sit ultima tempore, ipsa tamen inter eas est precipua dignitate, ut, sicut Constantinopolis dicta  est noua Roma, sic Constantinopolitana Ecclesia secunda sit a Romana, prelata per matris gratiam ceteris sororibus suis priuilegio dignitatis, ut, secundum euangelicam ueritatem, fierent  primi nouissimi, et nouissimi primi. Nos ergo, qui per gratiam Redemptoris ipsam Constantinopolitanam Ecclesiam nuper  ad obedientiam apostolice sedis, tanquam ad sinum reduximus matris sue, priuilegium dignitatis ipsius intendimus integrum conseruare, ne inde nascantur iniurie, imo iura nascantur; et ideo, licet dilectus filius, nobilis uir, W.  Campaniensis, princeps totius Achaie prouincie, et canonici Sancti Andree  de Patras, nobis instanter et humiliter postulassent, ut dilectum filium, A. electum Sancti Andree de Patras, ad sedem apostolicam accedentem, quem iidem canonici in archiepiscopum eiusdem ecclesie unanimiter elegerunt, eis concedere dignaremur, et quod circa personam illius factum fuerat approbantes, ad eos  cum pleno ipsum  remitteremus honore, uolentes tamen sic eorum petitiones admittere, ut aliis iura sua nequaquam subtrahere uideamur, de communi fratrum nostrorum consitio, quod per eosdem canonicos factum est, tanquam minus canonice procuratum, cum et ipsi minus canonice fuerint instituti, non duximus approbandum; sed, necessitate pariter ac utilitate pensata, postquam de ueritate negotii et statu terre per iuramenta  sociorum ipsius electi effecti fuimus certiores, de potestate nobis a Domino in beato Petro concessa, ipsum eiusdem ecclesie pastorem constituimus et rectorem, administrationem sibi plenariam, et  tam in spiritualibus quam temporalibus concedentes, et indulgentes insuper ad cautelam, ut a quocunque catholico episcopo se faciat, cum necesse fuerit, in presbyterum ordinari. Licet autem, de plenitudine potestatis quam habemus, Domino disponente, super ecclesias uniuersas, ipsum ad eamdem Ecclesiam consecrationis munere ac honore pallei potuissemus remittere insignitum, quia sic te uocauimus in partem sollicitudinis, quod nobis retinuimus plenitudinem potestatis, nec facimus  cuiquam iniuriam, cum utimur iure nostro, uolentes tamen tibi, cui Ecclesia de Patras dignoscitur esse subiecta, in tua maxime nouitate, deferre, ipsum ad te duximus remittendum, ut, a te uel alio, de mandato  tuo, in archiepiscopum consecratus, et pallei decoratus honore  , te, post Romanum pontificem, patrem precipuum recognoscat, dilecto filio, B.  tituli Sancte Susanne presbytero cardinali  , apostolice sedis legato, nostris dantes litteris in mandatis, ut ea, que premisimus circa personam ipsius, appellatione remota, faciat adimpleri. Quocirca, fraternitati tue per apostolica scripta mandamus, quatenus ipsum consecrationis munere ac honore pallei non differas insignire, ne propter tuum, quod absit! defectum, ad nos cogatur habere recursum].

Datum Rome, XIII Kalendas Decembris.



CLIu  . . . . ROFFENSI  , ET . . . LONDONIENSI  EPISCOPIS, ET . . . PRIORI SANCTI ALBANI  LONDONIENSIS DIeCESEOS. Committit eis causam super ecclesia de Fauersham inter abbatem S. Augustini, et archidiaconum, Cantuarienses, uertentem. 


Bone memorie, O. de Camera, persona  ecclesie de Fauersham  , uiam uniuerse carnis ingresso, dilectus filius . . . abbas Sancti Augustini Cantuariensis, eiusdem ecclesie, quam ad se asserit pertinere, primo per quosdam monachos, secundo per se ipsum, possessionem ingressus, ad nos pluries uocem appellationis emisit, ne quis eum super possessione ipsius ecclesie presumeret indebite molestare. Cumque aliquandiu predictam ecclesiam  pacifice possedisset, quidam laici, Cantuariensis dieceseos, in  ipsum abbatem et monachos, infra eamdem ecclesiam, usque ad effusionem sanguinis  manibus iniectis temere uiolentis, eos de possessione ipsius  per uiolentiam eiecerunt. Nos igitur, audita predictorum seuitia laicorum, eisdem abbati et monachis, super tanta ipsis iniuria irrogata, paterna uolentes sollicitudine prouidere, uenerabili fratri nostro, Eliensi  episcopo, et suis coniudicibus, dedimus firmiter in mandatis, ut, si res taliter se haberet, laicos ipsos et eorum complices, tandiu, appellatione remota, publice nuntiarent, et mandarent ab omnibus arctius euitari, donec passis iniuriam satisfacerent competenter, et cum suarum testimonio litterarum apostolico se conspectui presentarent, auctoritate quoque nostra, sub interminatione anathematis, districtius inhiberent, ne quis in ciuitatibus, oppidis, uillis et aliis locis, ad que  ipsos contingeret deuenire, ipsis presentibus, preter baptisma paruulorum et penitentias morientium, diuina celebrare presumerent, aut cum eis, sub specie cuiuscunque contractus, aliquid permutare. Adiecimus nichilominus in mandato, ut, amoto ab eadem ecclesia quolibet illicito detentore, non obstante cuiuscunque precepto, sublato appellationis obstaculo, abbatem et monachos antedictos in eum statum reducerent ac seruarent, in quo fuerant ante uiolentiam attentatam. Interim autem, decano loci per inductionem laicorum, qui monachos eiecerant uiolenter, possessionem ipsius ecclesie nanciscente, dilectus filius, archidiaconus Cantuariensis  , incepit postmodum eamdem ecclesiam possidere et, fructus in propriam utilitatem conuertens, adhuc  in eadem possessione, sicut dicitur, perseuerat. Cum igitur, in presentia iudicum predictorum, procurator memorati abbatis restitutionem dicte Ecclesie  cum instantia postularet, remoto ab ipsa archidiacono supradicto, qui eam illicite detinebat, tot fuerunt hinc et inde exceptiones opposite, tot dilationes concesse, tot inuenta diuerticula fugiendi, quod, longissimo spatio a tempore facte commissionis elapso, cum causa processum debitum non haberet, abbas et monachi sepedicti alias a nobis studuerunt litteras impetrare, in quibus nos, eosdem iudices increpantes, quod in tantum appellationibus frustratoriis et friuolis exceptionibus detulissent, ut nondum sub eorum examine causa potuerit habere processum, unde abbas et monachi, preter grandes iniurias et iacturas graues, nichilominus labores et sumpius fuerant subire coacti, eisdem iudicibus districte dedimus in preceptis, ut, omni gratia et  timore postpositis, sublato cuiuslibet contradictionis et appellationis obstaculo, partem eis aduersam per districtionem ecclesiasticam cogerent litem protinus contestari, et testes, quos utralibet pars, tam super principali quam quolibet incidenti, duceret producendos, infra duos menses post litis contestationem, recipere et examinare curarent, ita, quod, si non possent personaliter interesse, id nichilominus exsequerentur per alios, a quibus non liceret aliquatenus appellare; attestationibus uero receptis, prefigerent partibus terminum competentem, quo sententiam recepture nostro se conspectui presentarent. Accepto igitur posteriori mandato, secundum tenorem ipsius iidem iudices negotium maturantes, cum,  lite contestata, testes fuissent admissi, demum, attestationibus publicatis, diem partibus statuerunt, quo in nostra presentia comparerent, super hoc sententiam recepture; attestationes et acta, et alia etiam, que ad causam facere uidebantur suis inclusa sigillis, nobis, prout in mandatis habuerant, transmittentes. Dilecto itaque filio . . . monacho, procuratore abbatis et monachorum Sancti Augustini, statuto termino, ad sedem apostolicam accedente, ac, de mandato nostro, fere per tres menses procuratorem partis alterius exspectante, tandem utroque in nostra presentia constituto, monachus proposuit antedictus, quod, cum abbas et monachi, sicut predictum est, Ecclesie de Fauersham pacifica possessione gauderent, post appellationem ad nos  legitime sepius interiectam, de ipsa fuerunt uiolenter eiecti, propter quod postulabat instantius, ut, ab eadem amoto quolibet illicito detentore, cum fructibus tam perceptis quam percipiendis, etiam a deiectionis tempore computandis, possessionem ipsius ecclesie sibi restituere dignaremur. Repetebat etiam expensas quadraginta marcarum et amplius, quas, occasione quarumdam exceptionum, quas frustratorie proposuerat archidiaconi procurator, et ad eas probandas, dilationes competentes abbas et monachi facere coacti sunt, cum idem archidiaconus,  seu procurator eius, exceptiones illas postea non probarit. Cum enim prefatus O. de Camera alieno nomine dictam ecclesiam possideret, utpote qui pro ea abbati et monachis Sancti Augustini certam reddebat annis singulis pensionem, et, cum per plures testes etiam sit probatum, quod, O. medico, sublato de medio, usque ad substitutionem O. de Camera, abbas Sancti Augustini habuerit custodiam Ecclesie ante dicte, post mortem predicti O. de Camera continuatur illa possessio, cum incontinenti post eius obitum a monachis fuerit apprehensa. Preterea, cum, eodem abbate ipsam ecclesiam possidente, et ante deiectionem et postea, ab ipso fuerit appellatum, appellatione pendente nichil debuit innouari, nec obstare dicebat, quod archidiaconus hoc fecisse  proponitur sui iuris gratia conseruandi, quia, cum iam esset questio ex hoc mota, et ex parte abbatis fuerit denegatum, ipsum huiusmodi iurisdictionem habere, per negationem res dubia facta fuit; unde, iudex esse non poterat, cum iam aduersarius factus esset, et ideo, cum presumpserit in propria causa sibi ius dicere, facti sui pati debet merito detrimentum, et rem conuenit in statum pristinum reuocari. His igitur, et aliis plurimis, ex parte abbatis et monachorum propositis, [procurator archidiaconi memorati  proposuit ex aduerso, quod nec possessionis, nec dominii ratione, abbas et monachi hanc restitutionem poterant postulare. Cum enim non possederint ecclesiam antedictam, ratione iuris custodie,  que, defuncta persona Ecclesie  , tantum datur, imo archidiaconi Cantuarienses, qui fuerunt pro tempore, tam de iure communi, quam de generali consuetudine Cantuariensis prouincie, tam in illa ecclesia quam in aliis uniuersis eiusdem dieceseos, hoc iure fuerint semper usi, sicut fuerat sufficienter probatum, talis restitutio nequaquam monachis competebat, nec, utendo iure suo, eis iniuriam facere uidebatur  . Preterea, cum prefatus O. de Camera nomine archidiaconi possideret, utpote qui ei procurationem unam, et quinque solidos nomine ipsius ecclesie annis singulis persoluebat, eodem O. sublato de medio, apud archidiaconum possessio anni dignoscitur remansisse, que non perditur, nisi archidiaconus se putaret posse repelli, uel nisi ueniens  non fuisset admissus, sic ergo monachorum possessio, potius detentio clandestina debet dici, quoniam archidiaconus ipsam possessionem non perdidit, et sic eam monachi non potuerunt habere, cum duo in solidum quidquam possidere non possint. Cum igitur archidiaconus potuerit iure suo possessionem intrare, ac tenentes de facto eiicere, fortius potuit, nullo inibi existente, nec ullatenus resistente, sibi ius proprium reseruare, cum iuris exsecutio nullam habere iniuriam dignoscatur. Ad hec, monachi possessionem archidiaconi non possunt  aliquatenus auocare, etsi eos ipsam habuisse constaret; quia, cum eos de possessione nequaquam eiecerit, nec hoc probatum fuerit, nec in iure confessum, non habent quid obiiciant extraneo detentori, presertim, cum, et ipsi auctoritate propria possessionem intrauerunt, et, iniuriam alii facientes, monasterio ius aliquid acquirere nequiuerunt. Appellatio quoque, quam monachi se interposuisse proponunt, penitus nulla fuit, cum non nisi a grauamine presenti, preterito, uel futuro, debeat appellari; archidiaconus uero, nec prius eos grauauerat, nec ipsos post appellationem grauauit, cum rem uacuam, quam custodiendi ius habet, imo quam ex officio custodire tenetur, custodiendam suscepisse noscatur. Denique, appellationi monachorum  non fuit ullatenus deferendum, quoniam, etsi ad eos eadem ecclesia pertineret, non debuerunt tamen auctoritate propria ipsius possessionem intrare, presertim, cum sciuerint, uel scire potius debuerint, quod custodia ecclesiarum uacantium ad archidiaconum pertinebat, et, si tunc idem archidiaconus presens esset, eam denegasset eisdem, et sibi, prout ad eius spectabat officium, tenuisset. Cum ergo clandestina fuerit eorum possessio, non potuerunt uere possessores haberi, cum super possessione nequeat iniuria fieri clandestino possessori. Cum igitur hec et alia multa utrinque proposita fuerint coram nobis, uisis instrumentis et attestationibus partium, et allegationibus diligentius, intellectis de communi fratrum nostrorum consilio  , abbatem et monachos  in eum statum, in quo tempore appellationis, ex uerisimilibus et probabilibus causis ad nos legitime interposite, fuisse noscuntur, proprietatis utriuslibet saluo iure, decreuimus reducendos, ac fructus medii temporis censuimus pariter resignandos eisdem. Quocirca, discretioni uestre per apostolica scripta mandamus, quatenus, sublato cuiuslibet contradictionis et appellationis obstaculo, in eum statum, in quo tempore appellationis fuisse noscuntur, prefatos abbatem et monachos reducatis, ac faciatis eisdem pariter resignari fructus medii temporis uniuersos; contradictores, si qui fuerint, uel rebelles, monitione premissa, per censuram ecclesiasticam, appellatione postposita, compescendo.

 Datum Rome, apud Sanctum Petrum, XI Kalendas Decembris.



CLu. . . . ROFFENSI  , ET . . .LONDONIENSI  EPISCOPIS, ET . . . PRIORI SANCTI ALBANI  LONDONIENSIS DIeCESEOS. De eodem argumento ac in epistola superiori, et ut archidiaconum Cantuariensem ad restaurationem altaris cuiusdam cogant. 


Cum olim tibi, frater Londoniensis, et uenerabili fratri nostro . . . Eliensi episcopo  , et dilecto filio . . . abbati Sancti Edmundi  , causam, que inter dilectum filium . . . abbatem et monachos Sancti Augustini ex una parte, et . . . archidiaconum Cantuariensem, ex altera, super quodam altari, quod in Ecclesia de Fauersham idem archidiaconus fecerat demoliri, et rebus aliis uertebatur, duxerimus committendam, uos, quia, ut ad definitiuam procederetis sententiam, de partium non processerat uoluntate,  causam sufficienter instructam ad sedem apostolicam remisistis, partibus certum terminum prefigentes, quo se nostro conspectui presentarent. Eorum igitur procuratoribus in nostra presentia constitutis, et que ab ipsis fuere proposita diligentius intellectis, uisis etiam attestationibus et aliis documentis que nobis destinare curastis, de communi fratrum nostrorum consilio, cum eodem archidiacono, qui, preter mandatum bone memorie . . . Cantuariensis archiepiscopi, exempla ueteris Testamenti, ac generalem consuetudinem Ecclesie Anglicane, in facti sui excusationem pretendit, mitius agere cupientes, licet monachi in illo celebrassent altari, quod fecit archidiaconus demoliri, post latam in eos excommunicationis sententiam, quia tamen  ipsam sententiam appellatio noscitur legitima precessisse, eumdem archidiaconum ad resarcienda damna, que in demolitione altaris, confractione calicis et combustione pannorum dicta Ecclesia de Fauersham noscitur pertulisse, decreuimus condemnandum. Quocirca, discretioni uestre per apostolica scripta mandamus, quatenus archidiaconum sepedictum ad restaurationem ipsam, si necesse fuerit, sublato cuiuslibet contradictionis et appellationis obstaculo, per censuram ecclesiasticam compellatis.

Datum Rome, apud Sanctum Petrum, uIII Kalendas Decembris.



CLuI. FLORENTINO EPISCOPO  . Ut canonicos, in causa que inter episcopum et cauitulum uolterranos uertebatur, testes recipiat. 


Ex litteris tue fraternitatis accepimus, quod, cum in causa, que inter uenerabilem fratrem nostrum . . .  episcopum  , ex una parte, et canonicos uolterranos ex altera, uertitur, tibi ab apostolica sede commissa, canonici uelint testes producere quosdam ex suis, et hoc eis contradicatur, econtra dubitare uideris, utrum canonicos possis in causa recipere testes, eadem. Quia igitur unus solus ex ipsis canonicis institutus est procurator in causa, fraternitati tue per apostolica scripta mandamus, quatenus testes, qui sibi ex ipsis canonicis producentur, recipere non omittas, processurus in causa iuxta nostrarum continentiam litterarum.

Datum Rome, u Kal. Decembris.



CLuII  . FERRARIENSI EPISCOPO  , ET. . . . . ABBATI DE COLUMBA, ET . . . . . ARCHIDIACONO uERONENSI. Ut certam regulam statuant monasterio de Castanasio. 


Cum olim dilecto filio, abbati Sancti Proculi, dederimus in mandatis, ut super statu fratrum et sororum de Castanasio, de quibus aliqua nobis fuerant sinistra suggesta, quibusdam uitam corum commendantibus ex aduerso, inquireret diligentins ueritatem, et quod inueniret suis nobis litteris intimaret, ipse, mandati nostri diligens exsecutor, cum quibusdam uiris discretis ad locum accessit ubi per biduum commoratus, per famam uicinie, ac fratrum et sororum examinationem, ab eis iuramento recepto, de iis que negotii qualitas exposcebat, diligentius inquisiuit. Reuersus quoque Bononiam, a quibusdam, qui a loco illo recesserant, et dicebantur  ab aliquibus respexisse retrorsum, sub iurisiurandi religionem studuit elicere ueritatem, omniumque depositiones redactas in scriptis, sub sigillo suo per proprium nuntium ad sedem apostolicam destinauit. uerum dilectus filius, Al. sacerdos, qui fratres et sorores apud Castanasium congregarat, post receptas depositiones testium, et nondum ad nostram presentiam destinatas, ad abbatem accedens, suggessit  eidem quod quedam ex illis que testimonium perhibuerant contra eum, ut infamaret ipsum et locum, confessa fuerat se periuram, unde confessionem ipsius scribi nobis humiliter postulauit, et, cum hoc non potuisset aliquatenus obtinere, cum plerisque de fratribus et sororibus suis nostro se conspectui presentauit. [  Nos ergo, inspectis depositionibus ab abbate receptis, ut ueritas plenius eluceret, eos examinauimus per nos ipsos, illosque apud sedem apostolicam aliquandiu fecimus exspectare. Audiuimus autem aliquid nobis hactenus inauditum, et non de facili ab aliquo fideli credendum  , uidelicet quod, postquam fratres et sorores ad locum illum accedunt, et, excessus  proprios, corde contrito, humiliter confitentes, eos  student per penitentie opera expiare, arripiuntur corporaliter a demonibus et uexantur, et uoces profanas et blasphemas emittunt, et torpent ad tempus circa opera pietatis, et cultum intermittunt diuinum, sentientes aliquando, sicut aiunt, quamdam formidationem in membris, tanquam mures discurrerent inter carnem et cutim, et intuentes quasdam imagines terribiles et obscuras  ; quodque deterius reputamus, de huiusmodi flagello non dolent, sed gaudent potius, et, uexatos maioris religionis et meriti reputantes, in huiusmodi uexationibus gloriantur   ,] peruerse forsan intelligentes uerbum Apostoli, quo asserit de se ipso: Datus est mihi stimulus carnis mee, angelus Satane, qui me colaphizet, propter quod ter Dominum rogaui, ut discederet a me, et  dixit mihi: Sufficit tibi gratia mea, nam uirtus in infirmitate perficitur; statimque subiungit: Libenter gloriabor in infirmitatibus meis, ut inhabitet in me uirtus Christi . [  Nouimus ex diuine pagine  lectione, quod aduersarius noster diabolus, qui, tanquam leo rugiens, circuit, querens quem deuoret, non solum aduersus incipientes assuescere iugo Domini retia sua tendit, sed interdum  etiam manum mittit ad fortia, ut in errorem, si fieri potest, inducat electos, fiduciam habens quod Iordanis influat in os eius; unde  ab eius insidiis Salomon nos admonet precauere, cum inquit: Fili, accedens ad seruitutem Dei, prepara cor tuum ad tentationem . Nouimus quoque quod filii Isrel, Aegypto egressi, affectauerunt Aegypti diuitias in deserto, in quo ab Amalechitis fuerunt grauissime impugnati. Nouimus quod Iob, uir iustus et simplex, ac timens Deum, et recedens a malo, tentationes demonis non euasit, et quod Satan non solum apostolos expetiit ad cribrandum, sed post baptismum et ieiunium, tentauit etiam Iesum Christum. uerum, aliquem, post ueram penitentiam, operibus deditum pietatis, corporaliter uexatum  fuisse non nouimus, nec meminimus nos legisse. Legimus siquidem multos, prius obsessos a demonibus, a Domino liberatos. Nouimus contra uexationes huiusmodi certum remedium, exorcismorum uidelicet, olei infirmorum et aque benedicte in ecclesia institutum. Quis igitur crederet quod, post amaram contritionem cordis, ueram oris confessionem et fructuosam satisfactionem operis, que maxime in ieiunio et oratione consistit, aliquis a demone corporaliter uexaretur? Cum, econtra, ueritas in Euangelio protestetur, quod hoc genus demoniorum non eiicitur, nisi in oratione et ieiunio. Absit hoc a fide catholica! absit ut templum Dei habitaculum sit diaboli, et sacrarium sancti Spiritus sit demonis antrum! cum non sit societas lucis ad tenebras,  neque conuentio Christi ad Belial. Fatemur igitur uiros sanctos interdum, ut Iob, exterius a demonibus infestari, sed uexari eos interius tanquam arreptitios, diffitemur. uerum est enim testimonium ueritatis, nec de mendacio redargui potest ille qui peccatum non fecit, nec dolus est in eius ore repertus. Ipse quidem in Euangelio protestatur: Si quis diligit me, sermonem meum seruabit, et Pater meus diliget eum, et ad eum ueniemus, et apud eum mansionem faciemus . Qualiter ergo demon eum inhabitare presumeret, in quo Pater et Filius eligerent et facerent mansionem? Figmentum  igitur, quod dicitur reputamus, nisi forsan huiusmodi homines eo ipso uexentur, quod in huiusmodi uexationibus gloriantur, uel nisi ex eo quod arctissimam uitam ducunt, effecti maniaci pro uexatione demoniaca, maniacam reputent passionem  . uolentes autem eos ad bonum, quantum in nobis fuerit, reuocare, discretioni uestre per apostolica scripta mandamus  , quatenus accedentes ad locum, certam ibi regulam statuatis, approbantes ibidem quod approbandum uideritis, et corrigentes quod inueneritis corrigendum, et inter alia specialiter statuentes, ne sorores cum fratribus simul habitent, sed seorsum potius commorentur, et ut uexa tio talis cesset, singulis diebus oratio fiat ad Dominum specialis. Hoc quoque statui precipimus inter  eos, ut, si quis de cetero a demone corporaliter uexatus fuerit, aut dixerit se uexari, de loco illo confestim amotus, alibi ad agendam penitentiam collocetur. Quod si nec sic curati fuerint uel correcti, hoc nobis per uestras litteras intimetis, ut huiusmodi collegium diuidamus  .] Moneatis autem ex parte nostra uenerabilem fratrem nostrum . . . . . . . Bononiensem episcopum, et, si necesse fuerit, per censuram ecclesiasticam, appellatione postposita, compellatis, ut interim ab eorum molestatione desistat. Quod si non omnes. . . tu, frater episcope, cum eorum altero, etc.

Datum Rome, apud Sanctum Petrum, uII Kalendas Decembris.



CLuIII. . . . BASILIENSI EPISCOPO  , ET. . . ABBATI DE SALEM  . Ut aa monasterium Augiense accedentes, personam idoneam in abbatem eligi procurent  . 


Cum a quibusdam predecessoribus nostris, Augien. monasterium, quod ad Romanum pontificem nullo pertinet mediante . . . episcopo Constantiensi, olim fuerit ad certum tempus commissum, necesse est amodo, cum iam effluxerit tempus illud, eidem monasterio in persona idonea prouideri. Quocirca, discretioni uestre per apostolica scripta mandamus  atque precipimus, quatenus, sicut charam habetis gratiam diuinam et nostram, ad locum ipsum pariter accedentes, ipsius monasterii fratres monere attentius et inducere procuretis, ut gratia sancti Spiritus inuocata una uobiscum, talem sibi preficere studeant in abbatem, qui prodesse magis nouerit quam preesse, et sub cuius regimine ipsum monasterium, auctore Domino, tam in spiritualibus quam temporalibus, ualeat prosperari. Quod si forsan uel nullum, uel minus idoneum, sibi uellent in abbatem preficere, uos, infra mensem, postquam eos duxeritis commonendos, sublato cuiuslibet contradictionis et appellationis obstaculo, de persona idonea studeatis eidem monasterio prouidere; contradictores, si qui fuerint, per censuram  ecclesiasticam, appellatione postposita, compescendo.

Datum Nonis Decembris.



CLIX. C. PRESBYTERO CARDINALI  , ET CLERICIS SANCTI LAURENTII IN LUCINA. Confirmatur quedam compositio inter ipsos. 

Petentibus uobis restitutionem obedientie super capitulo, scrutinio et baptismo, quam a Capellanis Sancte Marie de Posterula, Sancti Blasii, et Sancti Cosme de Monte Granatorum, asserebatis uobis esse substractam, dilecti filii, G. tituli Sancti uitalis, presbyter cardinalis  . . . rector Ecclesie  Sancti Apollinaris, et clerici eius, ad quorum iurisdictionem predictas ecclesias non est dubium in temporalibus pertinere, se ad defensionem earum uobis opponere curauerunt. Lite igitur contestata, cum attestationes utrinque recepte ac publicate fuissent, ad amicabilem tandem concordiam deuenistis, ut uidelicet restitutio uobis fiat super scrutinio et baptismo, salua questione proprietatis, tam super his quam etiam super capitulo, cum non petitorio, sed possessorio tantum sit iudicio litigatum. Nos igitur, compositionem prescriptam, sicut in presentia nostra prouide facta est, ratam habentes, auctoritate apostolica confirmamus. Nulli ergo, etc.

Datum Rome, uII Idus Decembris.



CLX. ABBATI ET CONuENTUI SANCTI PETRI DE CULTURA CENOMANEN. Pensiones omnes facte uel promisse per R. quondam abbatem irritantur. 


Si, iuxta preceptum Apostoli, alter alterius onera portare tenetur, nos, qui omnium et singulorum curam suscepimus, Domino disponente, illorum tenemur onera releuare, qui per pastoris presumptuosam audaciam enorme noscuntur dispendium incurrisse. Cum igitur, sicut ex tenore litterarum uestrarum accepimus, R.  quondam abbas monasterii uestri, qui, suis meritis exigentibus, ab administratione amotus existit abbatie,  onere pensionum, quas multis, nomine beneficiorum non uacantium, contra Lateranensis concilii statuta concessit, uestrum monasterium enormiter aggrauarit, et multis promiserit ecclesias non uacantes, nos, uobis uolentes paterna sollicitudine prouidere, concessiones huiusmodi pensionum, et promissiones beneficiorum non uacantium, a prefato R. contra predicti statuta concilii, attentatas, decernimus irritas et inanes, districtius inhibentes, ne quis uos occasione concessionum et promissionum huiusmodi presumat de cetero molestare. Nulli ergo . . . nostre inhibitionis, etc.

Datum Rome, II Kalendas Decembris



CLXI  . . . SANCTI ALBANI  LINCOLNIENSIS, ET. . . DE RADINGES  SARESBERIENSIS DIeCESEON ABBATIBUS, ET. . . DECANO SANCTI PAULI LONDONIENSIS. Ut testes audiant super causa electi Cantuariensis  


Cum dilecti filii, Salomon, Gual. Simon, Rog. et W. monachi Cantuariensis Ecclesie, ad sedem apostolicam accessissent, et electionem, que de persona dilecti filii, . . . sub prioris eiusdem ecclesie  , ab eis concorditer fuerat celebrata, sicut ex decreto fratrum euidentius apparebat, peterent humiliter confirmari, dilectus filius, magister Petrus de Englesham, ex parte suffraganeorum Ecclesie Cantuariensis, eorum se petitioni opposuit aduersarium, asserens eos in ipsa electione taliter  processisse, quod non solum confirmari non debebat, sed irrita iudicari. Cumque monachi eum repellere  conarentur, pro eo quod procurationis mandatum minime ostendebat, responsum est ab eodem, quod in prouincia Lombardie apud ciuitatem Parmensem, tam litteris de mandato, quam rebus aliis fuerat spoliatus, sed paratus erat prestare idoneam cautionem, quod, quidquid per eum fieret in hac causa, dicta suffraganei ratum haberent et firmum. Licet igitur iidem monachi niterentur ostendere, satisdationem huiusmodi non esse in hoc articulo admittendam, nos tamen, partium utilitate ac necessitate pensata, cum dubitaretur probabiliter de mandato, cumdem magistrum electioni contradicentem admisimus, prius tamen ab ipso mille marcarum cautione recepta, uenerabili fratre nostro . . . Wintoniensi episcopo, et magistro Ioanne  , Sancti  Pauli Londoniensis canonico, de licentia nostra se cum ipso ad penam obligantibus pro eodem, ut quod per eum fieret in hac parte, ipsi suffraganei firmiter obseruarent. Insistentibus igitur monachis antedictis ad obtinendam confirmationem electionis predicte, sicut ab uniuerso conuentu Cantuariensis Ecclesie concorditer fuerat celebrata, dictus magister eam multipliciter uisus est impugnare, tum quia, post appellationem ad nos legitime interpositam, non tam celebrata fuerat quam presumpta, tum quia suffraganei Cantuariensis Ecclesie fuerant in hac electione comtempti, cum sine ipsis, imo nisi cum ipsis, non possit uel debeat talis electio celebrari; commune ius et consuetudinem antiquam allegans, ac quod monachi usque ad festum  Beati Andree statuerant cum episcopis inducias super electione tractandi, quas, ipsis episcopis inconsultis, non sunt ueriti preuenire, petens preterea restitutionem quasi possessionis, qua dicebat suffraganeos sepedictos in hac parte temere spoliatos. Quamuis igitur ex aduerso priuilegia predecessorum nostrorum, et nostrum, aliaque nonnulla documenta fuerint uobis ostensa, multisque, tam de facto quam de iure, rationibus allegatis, desideranter uellemus finem imponere huiusmodi questioni, que sine magno dispendio partium non potest diutius prorogari, quia tamen de quibusdam utrinque propositis fieri nobis non poterat plena fides, de communi fratrum nostrorum consilio, interlocuti  fuimus in hac parte, ut testes, quos utraque pars duxerit producendos, usque ad Kalendas Maii proximo uenturas, ad sedem apostolicam destinentur,  nisi forte quidam eorum ualetudinarii sint aut senes, quod ab huiusmodi onere corporis reddat debilitas excusatos, de quibus ita duximus ordinandum, ut per uos recipiantur in Anglia, et depositiones eorum, uestris incluse sigillis, nobis infra dictum terminum transmittantur. Unde, sepefatis suffraganis per scripta nostra mandauimus, ut uniuersos testes, quos in hac causa duxerint producendos, nisi ualetudinarii sint uel senes, cum instrumentis et rationibus, infra dictum terminum, excusatione, appellatione ac dilatione postpositis, ad apostolicam sedem transmittant, prouidentes, ut, si quos forte prelibata debilitas ad nos accedere prohiberet, ipsos, si uolunt, coram uobis producant, ut depositiones ipsorum nobis possint in eodem  termino presentari, significaturi nobis per litteras suas, utrum ratum uelint habere quod per antedictum magistrum factum est in hac causa, et, si forte ratum id nolint habere, procuratores idoneos infra dictum terminum ad nos destinare procurent, qui, omni tergiuersatione postposita, ueniant sic instructi, quod nichil deficiat quoad ipsos, quominus ipsum negotium per nos, auctore Domino, finem debitum sortiatur. Alioquin, cum in exsecutione iustitie non debeat esse personarum acceptio uel delectus, extunc non habentes respectum ad honorem sed ad Deum, sic Cantuariensi Ecclesie, auxiliante Deo, quantum de iure poterimus prouidere curabimus, quod optata deinceps poterit tranquillitate gaudere. Quocirca, discretioni uestre  per apostolica scripta mandamus, quatenus testes, quos utraque pars coram uobis duxerit producendos, diligenter examinare curetis, et depositiones ipsorum, uestris inclusas sigillis, nobis infra predictum terminum transmittatis. Testes autem, etc.

Datum apud Sanctum Petrum, III Idus Decembris.



CLXII  . . . . EPISCOPO FLORENTINO  . Ut reintegret feudum quibusdam nobilibus qui pro Ecclesia steterant temporibus schismatis. 

[Per tuas nobis litteras proponere procurasti, quod, cum quidam Florentini, nobiles et potentes,  prompti ad seruitium et deuoti, tempore schismatis, bone memorie Iulium, Florentinum episcopum  , in domo sua tenuerint, contra imperatoris suorumque  fautorum insultus, idem episcopus, sedata schismatis tempestate, de mandato felicis recordationis Alexandri pape, predecessoris nostri, quatuor modios terre in feudum concessit eisdem, et, eo postmodum uiam uniuerse carnis ingresso, bone memorie B. successor ipsius, prout moris est, de recto  feudo prefatos nobiles inuestiuit. uerum, cum ipsi assignatam sibi terram mensurari fecissent, nonnisi duos modios inuenerunt, unde, ab antecessore tuo, ut ipsis feudum integraret  , cum instantia postularunt, qui, licet hoc aliquando promiserit se facturum, effectui tamen minime mancipauit. Ipsi autem, ut tu prefatum feudum ipsis adimpleas, assidue postulant et instanter; at tu, aliquantulum dubitans  , eo quod non sunt in possessione ipsius,  ne de nouo illud uidearis conferre, licet tibi fidelitatem curauerint exhibere, et de quatuor modiis fuerint inuestiti, antequam eorum petitioni duceres annuendum, sedem duxisti apostolicam consulendam. Nos igitur, attendentes, quod Ecclesia in actibus suis fraudem uel dolum non debet aliquem adhibere, fraternitati tue taliter respondemus, quod feudum ipsum secure potes eisdem nobilibus  integrare, cum terra illa nomine quatuor modiorum ipsis fuerit assignata], et iam dictus episcopus quatuor promiserit se daturum.

Datum Rome, apud Sanctum Petrum, II Idus Decembris.



CLXIII  . . . . . . LONDINENSI  , ET . . . . . ELIENSI  EPISCOPIS, ET . . . . . ABBATI SANCTI EDMUNDI  , NORWICENSIS DIeCESEOS. Ut in causa que inter archidiaconum Cantuariensem ex una, et abbatem monachosque S. Augustini Cantuariensis ab altera parte, super possessione custodie Ecclesie de Midelton. uertebatur, testes audiant. 


[In nostra presentia] constitutus dilectus filius,  magister Walterus, nomine dilecti filii . . . archidiaconi Cantuariensis  , a quo procurator ad hoc fuerat destinatus, possessionem custodie Ecclesie de Midelton  , quam dilecti filii . . . . . abbas et monachi Sancti Augustini Cantuariensis, illicite occuparant, cum fructibus perceptis medio tempore, sibi restitui postulauit, presertim, cum, tam de communi iure, quam de consuetudine generali Anglicane Ecclesie, custodia uacantium Ecclesiarum Cantuariensis dieceseos ad archidiaconum ipsum pertineat, ac, duabus personis decedentibus in ecclesia memorata, antequam monachi nunc ultimo ipsam custodiam occupassent, archidiaconus Cantuariensis in eadem ecclesia usus fuerit isto iure, sicut per uiginti quinque testes, omni exceptione  maiores, in presentia delegatorum iudicum sufficienter probatum esse dicebat, quorum depositiones legi audiuimus coram nobis. Adiecit insuper, post obitum ultime persone in eadem ecclesia decedentis, possessionem clauium ipsius ecclesie eumdem archidiaconum habuisse, sicut quatuor sacerdotes, unus diaconus, et unus clericus euidentissime testabantur. Unde, cum Ecclesiam de Fauersham restitui decreuimus monachis antedictis, pari iure archidiacono debebat restitui ecclesia memorata. Dilectus autem filius O., monachus Sancti Augustini Cantuariensis, proposuit ex aduerso, quod, cum dicta Ecclesia de Midelton ad monasterium suum nullo pertineat mediante, et  ipsius custodiam hactenus possederit inconcusse, sicut per sedecim testes, omni pariter exceptione maiores, pro parte sua fuerat euidenter probatum, utendo iure suo prefato archidiacono iniuriam non fecerunt. Per duos quoque monachos fuerat sufficienter ostensum, quod de ipsa et rebus eius libere disponebat. [Cum igitur hinc plures, inde uero sint testes numero pauciores producti, quos non solum diuersa sed aduersa penitus in quibusdam  constat testimonia reddidisse, quia etiam ad multitudinem tantum respici non oportet, sed ad testium qualitatem, et ad ipsorum deposita, quibus potius lux ueritatis assistit, ex quibus motum sui animi conuenit iudicem obfirmare, discretioni uestre per apostolica scripta  mandamus, quatenus testes utrinque producti eiusdem honestatis et existimationis exstiterint, cum constet, testes monachorum  testibus archidiaconi numero pauciores, sublato cuiuslibet contradictionis et appellationis obstaculo, pro ipso archidiacono sententiam proferatis. Si uero testes ex parte monachorum producti tante preeminentie fuerint, quod eorum auctoritas aliorum sit merito multitudini preferenda, contradictione et appellatione pariter non obstante,  ab impetitione archidiaconi eosdem abbatem et monachos absoluatis]. Quod si non omnes . . . duo, etc.

Datum Rome II Idus Decembris.



CLXIu. . . . . . EPISCOPO  , ET . . . . . DECANO  LINCOLNIENSIBUS. Ut cum G. filio Petri, iustitiario Anglie, super uoto peregrinationis ad triennium dispensare possint. 

Significauit nobis dilectus filius, nobilis uir, G. filius Petri, iustitiarius Anglie  , quod propter guerram, que, peccatis exigentibus, periculosissime uertitur inter carissimos filios nostros, Philippum  Francorum, et Ioannem Anglorum reges illustres, idem rex Anglie, ac magnates ipsius non permittunt exire de Anglia, cum in hac tempestate ualde sit necessarius toti regno, et prefatus rex Francie, et barones eiusdem non patiantur eum per terras suas undecunque transire, sicque uotum peregrinationis, quod dudum crucesignatus emisit, nunc, his occasionibus impeditus, adimplere non potest. Accedit ad hec, quod paruulos habet heredes, potentissimos inimicos habentes, qui eos modis omnibus, quibus possunt, exheredare nituntur, ita, quod iam occupauerunt magnam partem hereditatis ipsorum, et quod remanet adhuc illis, in patris eorum absentia, de facili poterunt obtinere.  Preterea, monasterium monialium, ordinis de Sempingham, in filiorum suorum hereditate construxit  , quod secundum legem Anglicane prouincie stare non poterit, si filii sui fuerint eadem hereditate priuati. Promittit insuper idem miles construere xenodochium ad recipiendum pauperes transeuntes in loco plurimum opportuno. Unde, misericorditer sibi petiit indulgeri, ut propter has causas de licentia nostra posset exsecutionem uoti differre, promittens quod interim sexaginta marcas legalium sterlingorum singulis annis in subsidium terre sancte transmittet. Pro eodem quoque nobili, quem, propter expertam ipsius prudentiam et uirtutem, prenecessarium esse sciunt in hoc tempestatis articulo toti regno, supplicauerunt  instanter prefatus rex Anglie, ac bone memorie Cantuariensis archiepiscopus  , et uenerabilis frater noster . . . episcopus Eliensis  , necessitas tam regis et regni, quam etiam filiorum, per suas nobis litteras exponentes. Quocirca, discretioni uestre per apostolica scripta mandamus, quatenus, si prescripta ueritate nituntur, auctoritate nostra prefato nobili concedatis, ut de licentia nostra remaneat per tres annos ad regis obsequium et presidium filiorum, nisi nos interim, pensatis rerum et temporum circumstantiis, aliud circa eum duxerimus statuendum; ita, quod ipse fideliter exsequatur, quod de xenodochio ad opus pauperum construendo, et pecunia in subsidium terre sancte mittenda, promisit; ipsam uero pecuniam  precipimus apud Londonias in domo templi deponi.

Datum Rome, apud Sanctum Petrum, XuII Kalendas Ianuarii.



CLXu. . . . . . ABBATI uALLIS-UMBROSAE  , ET MAGISTRO GUALANDO, SUBDIACONO NOSTRO, CANONICO PISANO  . De translatione Fesulane sedis in locum idoneum. 

Cum super translatione Fesulane sedis ad locum magis commodum facienda sit multoties laboratum, nos, paci et utilitati, tam ecclesie Fesulane quam  Florentine ciuitatis, intendere cupientes, discretioni uestre per apostolica scripta mandamus, quatenus, uocatis episcopo  , et capitulo Fesulanis, potestate, consulibus et consiliariis Florentinis, habeatis cum ipsis diligentem tractatum; et, si locum idoneum in ipsa diecesi, ad translationem Fesulane sedis utiliter faciendam, cum consensu dictorum episcopi et capituli, et pace predictorum potestatis, consulum et consiliariorum, uolueritis inuenire, per uestras nobis litteras intimetis, ut, per uestram relationem instructi, in ipso negotio melius procedere ualeamus.

Datum Rome, XuII Kalendas Ianuarii.



CLXuI  . . . . . . ILLUSTRI REGI ANGLIAE. Ne moniales S. Trinitatis de Cadomo in ius ad laicos iudices uocari patiatur. 


Oblata nobis dilectarum in Christo filiarum. . . abbatisse  , et conuentus Sancte Trinitatis de Cadomo, querimonia patefecit, quod, cum maneria de Osted et de Felested  , a fundatione sui monasterii, in puram eleemosynam fuerint assecute, nobilis uir, comes Albericus, Norwicensis dieceseos, ipsas super eisdem maneriis multipliciter inquietat, et, eadem in perpetuam emphyteusim predecessoribus suis asserens fuisse concessa, sibi uindicare contendit; super qua etiam concessione nullum exhibet instrumentum. Preterea, ipsas super hoc trahit in causam coram iudice seculari, cuius in  rebus ecclesiasticis examen subire periculosum asserunt et damnosum. Cum igitur eisdem, propter fragilitatem sexus, in suo iure specialius uelimus adesse, serenitatem regiam rogamus, monemus, consulimus et hortamur, quatenus predictam abbatissam et conuentum a prefato comite in seculari foro non sustineas conueniri, cum res sint ecclesiastice, quas ab ipsius fundatione, sicut asserunt, in puram eleemosynam possederunt.

Datum Rome, apud Sanctum Petrum, X Kalendas Ianuarii.



CLXuII  . HAMELINO  , ABBATI uINDOCINENSIS MONASTERII, EIUSQUE SUCCESSORIBUS REGULARITER SUBSTITUENDIS, IN PERPETUUM. Recipit eum sub protectione beati Petri, cum annuo censu duodecim solidorum, et enumerantur bona ad eum spectantia. 


Quamuis uniuersis Ecclesiis existimamur ex apostolice  seruitutis officio debitores, illarum tamen utilitati attentius prouidere nos conuenit, quas beato Petro, apostolorum principi, non est dubium specialius pertinere. Cum igitur uindocinense cenobium, cui, dilecte in Domino fili abbas, auctore Deo, preesse dignosceris, ex oblatione illustris memorie Gaufridi, Andegauensis comitis et Agnetis, Pictauensis comitisse, fundatorum ipsius  , ad ius et dominium Sancte Romane Ecclesie pertinere noscatur, nos, tuis iustis postulationibus annuentes, predictum uindocinense monasterium, ad exemplar felicis recordationis Alexandri, Gregorii, Urbani, Calixti et Innocentii, predecessorum nostrorum, sub beati Petri et nostra speciali cura et principali tutela suscipimus, et apostolice sedis  priuilegio communimus; statuentes, ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones . . . quas idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant, in quibus hec propriis duximus exprimenda uocabulis: Locum ipsum, in quo prefatum monasterium situm est, cum omnibus pertinentiis suis; ecclesiam Sancti Georgii in Oleronis insula, cum magna parte eiusdem insule;  ecclesiam Sancte Marie de Castro Oleronis; ecclesiam Sancti Nicolai de Oleron; ecclesiam Beate Marie de Surgeriis; ecclesiam Sancti Sepulcri de Balgentiaco; parochialem ecclesiam Sancti Clementis de Cretone, cum omnibus ecclesiis que infra terminos eiusdem parochie continetur; ecclesiam de Alderico; ecclesiam de Crisitot; ecclesiam de Treet; ecclesiam de Podio Reuelli; ecclesiam Sancti Saturnini, sitam super Ligerim; ecclesiam de Colomberiis; ecclesiam de Mazeio; ecclesiam Sancti Petri de Monte Soleti; ecclesiis de Carcere sancti Nicolai, Sancti uincentii, et Sancte Marie; ecclesiam Sancte Marie de Castell; ecclesiam Sancte Marie de Cosma; ecclesiam de  Maiori; ecclesiam Sancte Marie de Brocco; ecclesiam Sancti Petri de uileriis; ecclesiam Sancti Hippolyti et ecclesiam Sancti Germani de Arrectiac, et ecclesiam Sancti Medardi de Ciuiliaco; donum Gofridi de uindocino, et Ricerdis, quondam comitisse,  matris eius; donum magistri Petri, archipresbyteri, in Oleran. insula; quartam partem decime de Ebriacopoolin; et donum Iuhelli de Meduan apud Bellum-Montem, cum aliis possessionibus, pratis, uineis, terris, nemoribus, usuagiis et pascuis in bosco et plano, in aquis et molendinis, in uiis et semitis, et omnibus aliis libertatibus et immunitatibus suis. Licet autem antecessores nostri ecclesiam Sancte Prisce, in monte Auentino sitam, cum omnibus pertinentiis suis, et cardinali etiam dignitate, predecessoribus tuis duxerint concedendam, sicut in ipsorum priuilegiis perspeximus contineri, quia tamen, post aliqua tempora, per incuriam et neglectum eorum, ipsa ecclesia destructionem et desolationem incurrit, quidam predecessorum nostrorum  eam, diuersis temporibus, diuersis cardinalibus assignarunt, quos ad titulum eiusdem ecclesie promouerunt; nos uero, tuo uolentes honori deferre, de consueta sedis apostolice benignitate concedimus, ut dignitatem, quam antecessores tui ex concessione ipsius ecclesie sunt adepti, tu, et successores tui, nichilominus habeatis; sandalorum usum, tunice et dalmatice, mitre et annuli, sicut eis presbyteri cardinales utuntur, uobis in perpetuum auctoritate apostolica confirmantes. Ipsam quoque beate Prisce ecclesiam uindocinensis monasterii de speciali gratia restituimus, hoc adhibito moderamine, ut, si forte nos, aut successores nostri, presbyteros cardinales ad eius titulum duxerimus promouendos, pro ea maxime causa, ut super  altare beati Pauli apostoli consuetum agant officium, sicut a sanctis patribus prouida fuit deliberatione statutum; hi, quibus pro tempore curam et administrationem ipsius ecclesie commiseritis, eisdem cardinalibus debitam impendant obedientiam humilem et deuotam, qui uidelicet cardinales de prouentibus eiusdem ecclesie percipiant quartam partem. uos autem, de ipsa ecclesia geratis sollicitudinem diligentem, ne per uestram incuriam in desolationem iterum redigatur, quia priuilegium meretur amittere, qui permissa sibi abutitur potestate. Illud preterea, quod in priuilegio eiusdem cenobii perspeximus contineri, uidelicet, quod legatus apostolice sedis in eodem loco nichil per se disponere uel  corrigere audeat, neque occasione legationis rectorem ipsius loci, uel fratres, molestare presumat, sed, si quid forte corrigendum cognouerit, summo pontifici nuntiare licebit, ita duximus moderandum, ut et honor debitus exhibeatur legato, et libertas ipsius monasterii non ledatur; uidelicet, ut, quoties legatus ad partes illas fuerit destinandus, uindocinensi cenobio mandatum perferat speciale, iuxta cuius tenorem procedat, in quibus secundum Deum uiderit procedendum. Ad concilium autem uindocinensis abbas, sine mandato Romani pontificis, inuitus accedere non cogatur, nec ecclesias eidem subiectas cenobio, ubilibet constitutas, quisquam interdicere audeat, nisi pro certis et euidentibus culpis, et quas loci abbas eiusdem, commonitus  ab episcopis, contempserit emendare. Ipsum autem uindocinense cenobium, et ecclesiam Sancti Saluatoris, iuxta muros Andegauis positam, ad idem cenobium pertinentem, nulli, sine speciali mandato Romani pontificis, interdicto supponere, uel personas inibi Domino famulantes suspensioni uel excommunicationi subiicere liceat, etiamsi contigerit Carnotensem aut Andegauensem patriam pro quibuslibet culpis ecclesiasticam subire censuram. Quod si quisquam contra eum super aliquibus rebus causari uoluerit, nullatenus ei respondere cogatur, nisi sub examine Romani pontificis, uel iudicis ab eo specialiter delegati, cum, iuxta legitimas et canonicas sanctiones, actor sequi debeat forum rei. Ad hoc presenti decreto statuimus, ut Andegauensis,  Pictauensis et uindocinensis comites omni tempore sint defensores et adiutores eiusdem cenobii, ad honorem apostolice sedis, nec quisquam eorum aliquam exactionem siue consuetudinem ipsius rebus aut personis imponat, nec in eis aliquid sibi, preter solum patrocinium, uindicare presumat, quod eis ad honorem apostolice sedis permissum est exhibere. Prohibemus insuper ne quis, absque conscientia et consensu Romani pontificis, ad quem monasterium predictum tam in spiritualibus quam in temporalibus pertinet, bona eius distrahere uel alienare presumat, presertim in preiudicium et detrimentum ipsius; quod si damnabili fuerit ausu presumptum, irritum fore sancimus. Liceat quoque uobis, clericos uel laicos, liberos et absolutos, e  seculo fugientes, ad conuersionem recipere, et eos absque contradictione aliqua retinere. Chrisma uero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promouendi, a quocunque malueritis episcopo, dummodo catholicus fuerit, et gratiam et communionem apostolice sedis habuerit, sine diecesani episcopi contradictione, accipere libere ualeatis, etc. Sepulturam quoque ipsius loci liberam esse decernimus salua tamen iustitia illarum ecclesiarum, a quibus assumpta fuerint corpora defunctorum. Obeunte uero te, nunc eiusdem loci abbate, uel tuorum quolibet successorum, nullus inibi qualibet subreptionis astutia seu uiolentia preponatur,  nisi quem fratres communi consensu, uel fratrum pars consilii sanioris, secundum Dei timorem . . . prouiderint eligendum, non tamen sine trium abbatum testimonio, quos religiosiores in uicinis locis habere contigerit; processus tamen electionis per testimoniales capituli litteras Romano pontifici exponatur, et ab eo confirmatio postuletur. Electus autem, a Carnotensi benedicatur episcopo, uel a quocunque maluerit, duntaxat catholico, communionem apostolice sedis habente, qui ei munus benedictionis, sine professionis aut cuiuslibet alterius rei exactione, liberaliter ac libenter impendat. Decernimus ergo, ut nulli omnino hominum liceat predictum monasterium temere perturbare, aut eius possessiones auferre, uel ablatas retinere . . . salua  in omnibus apostolice sedis auctoritate, et in ecclesiis non exemptis diecesanorum episcoporum canonica ratione. Ad indicium autem huiusmodi a sede apostolica libertatis obtente, de moneta patrie uestre duodecim solidos, nobis, nostrisque successoribus, annis singulis persolueritis. Si qua igitur in futurum ecclesiastica secularisue persona, etc. Cunctis autem, etc.

Datum Rome, apud Sanctum Petrum, per manum Ioannis, sancte Marie in Cosmedin. diaconi cardinalis  , Sancte Romane Ecclesie cancellarii, X Kal. Ianuarii, indictione uIII, Incarnationis Dominice anno 1204  , pontificatus uero domini Innocentii pape III anno octauo.



CLXuIII  . . . . . . . . EPISCOPO uERCELLENSI  . Ut matrimonium inter Opizonem Lancaueclam et Rufunam soluat, pro eo quod dictus O. furiosus erat. 


[Dilectus filius, R. miles Alexandrinus  , proposuit coram nobis, quod Opizoni Lancauecle Rufinam, filiam suam  , matrimonialiter copulauit], ignorans quod Opizo existeret furiosus, unde, humiliter postulauit a nobis, ut tam eidem quam ipsius filie consulere dignaremur, [cum  eadem mulier cum ipso uiro, qui continuo furore laboraret, morari non possit, et, propter alienationem furoris, legitimus non potuerit interuenire consensus. Quocirca, fraternitati tue per apostolica scripta  mandamus, quatenus, inquisita plenius ueritate, si  rem noueris ita esse, prefatas personas cures, sublato appellationis diffugio, ab inuicem separare].

Datum Rome, apud S. Petrum, u Kal. Ianuarii.



CLXIX. . . . . . . PATRIARCHAE IEROSOLYMITANO  . Dispensatio uisitandi Limina SS. Apostolorum etiam per nuntios. 

Ex speciali quam erga te gerimus in Domino caritate, tuis inducimur precibus condescendere, ac saluti tue, quantum cum Deo possumus, precauere. Cum ergo per certa tempora, uel per te uel per nuntium uisitare apostolorum Limina tenearis, insinuatione tibi presentium intimamus, quod nequaquam tibi ad negligentiam imputabimus, si nuntii,  quos decreueris destinandos, propter impedimentum euidens ad nos non potuerint statuto tempore peruenire, cum certa fiducia, quam de tua fraternitate  concepimus, nichil sinistri de tuis nos permittat actibus suspicari.

Datum Rome, apud Sanctum Petrum, Iu Kalendas Ianuarii.



CLXX. EIDEM. Ut tempus quadriennii legationis sue, computetur a die qua Ecclesia ipsi commissa eum receperit. .

Quoniam de uoluntate illius cuius est dirigere gressus hominum transfretatio tua est, ultra quam desideraueris, retardata, et scire non possumus quando fuerit uoluntas in celo, ut profecturo tibi ad terram sanctam, ille, cuius te obsequio deuouisti, aperiet uias maris, presentium tibi auctoritate concedimus,  ut illud quadriennii tempus, in quo legationis officium suscepisti, tunc habeat, Domino faciente, felix initium, cum ecclesia tibi commissa tue receperit exspectationis aduentum.

Datum Rome, apud S. Petrum, Iu Kal. Ianuarii.



CLXXI  . EIDEM. Ut in quauis prouincia pallio uti possit. 

Licet per certas temporum uices infra ecclesiam tuam usus tibi pallii sit concessus, tue tamen probitatis obtentu, de speciali quam erga te gerimus caritate, fraternitati tue auctoritaie presentium personaliter indulgemus ut, in quacunque prouincia fueris, ad diuini nominis gloriam et Ierosolymitane  sedis honorem, pallio licenter utaris, ita tamen, ut hoc sine scandalo fiat et preiudicio aliorum.

Datum Rome, apud Sanctum Petrum, Iu Kalendas Ianuarii.



CLXXII  . EIDEM. Ut eos qui cum ipso traiicere uellent ab excommunicationis uinculo absoluere possit 

Presentium tibi auctoritate concedimus, ut, si qui excommunicati comitatui tuo se iniunxerint, habentes desiderium transfretandi tecum in subsidium terre sancte, absoluendi eos liberam habeas potestatem, nisi tam grauis et enormis fuerit excessus, ut merito credas eos apostolico conspectui presentandos.

Datum Rome, apud Sanctum Petrum, III Kalendas Ianuarii.



CLXXIII  . EIDEM. Pecuniam ipsi destinat. 


In laboribus uie tue, quam in illius fiducia incepisti, pro cuius obsequio proficisceris, sincere te caritatis affectibus comitantes, quadringentos obulos aureos, de benedictione beati Petri, in expensarum tuarum necessitatibus conuertendos, et uiginti quatuor marcas argenti, que penes eleemosynarium nostrum in deposito sunt inuente, iuxta prouidentiam tuam assignandas in subsidium terre sancte, fraternitati tue per latorem presentium destinamus.

 Datum Iu Kalendas Ianuarii.



CLXXIu  . ELECTO COLONIENSI  . Ut que prius habuerat beneficia biennio retinere possit. 

Solet annuere, etc., usque impertiri. Ex parte siquidem tua fuit propositum coram nobis, quod Ecclesia Coloniensis, ad cuius regimen es assumptus, propter bellorum ingruentium tempestates usque adeo grauia damna et rerum iacturam incurrit, quod ad necessitates suas ipsius tibi non sufficiunt facultates. Eapropter, dilecte in Domino fili, tuis iustis precibus inclinati, ut omnes redditus et ecclesiastica  beneficia, que, priusquam assumptus esses ad huius oneris dignitatem, habebas, per biennium in tua manu detineas, et prouentus eorum in usus tuos et Coloniensis Ecclesie, sine alicuius contradictione, conuertas, deuotioni tue auctoritate presentium indulgemus, dummodo facias ipsis ecclesiis, a quibus prouentus percipies, congrue deseruiri.

Datum Rome, apud Sanctum Petrum IX Kalendas Ianuarii.



CLXXu  . EIDEM. Ut si eum suffraganei sacris episcopalibus initiare negligant, alios ad id episcopos conuocare possit. 

 Deuotioni tue presentium auctoritate concedimus, ut, si Coloniensis Ecclesie suffraganei requisiti, uel nequiuerint, uel noluerint ad te consecrandum uenire, tu ab aliis episcopis quibuscunque, dummodo catholici sint, et gratiam apostolice sedis obtineant, te facias in archiepiscopum consecrari, licentia tibi  presentium auctoritate concessa, ut tibi, sublato cuiuslibet contradictionis et appellationis obstaculo, munus consecrationis impendant. Nulli ergo, etc.

Datum Rome, apud Sanctum Petrum, X Kalendas Ianuarii.



CLXXuI. SCABINIS, ET UNIuERSO POPULO COLONIENSI. Confirmantur libertates antique. .

Solet annuere, etc. usque assensu. Libertates et immunitates antiquas, et rationabiles consuetudines, ab imperatoribus, principibus, uel aliis legitime uobis et ciuitati uestre concessas, et hactenus obseruatas, ratas habemus, et eas auctoritate apostolica confirmamus, et presentis scripti patrocinio  communimus. Nulli ergo, etc.

Datum X Kalendas Ianuarii.



CLXXuII  . CAPITULO ET CLERO COLONIENSI. Confirmatio electi Coloniensis.

. . . . . Nos igitur, ueritate negotii comperta, depositionem illius , et electionem istius , gratam habentes, utramque auctoritate apostolica confirmamus in uirtute Spiritus sancti; sub anathematis pena districtius inhibentes, ne quis huic confirmationi contraire presumat . . . . . Uniuersitati uestre precipimus, monentes, quatenus prefatum depositum tanquam excommunicatum omnino uitetis, et prenominato electo, tanquam prelato uestro, debitam obedientiam impendatis.  Nos igitur, suffraganeis Coloniensis Ecclesie dedimus in mandatis, ut, cum ab eo fuerint requisiti, manus eius consecrationis imponant; et, ut nichil et desit ad pontificatis officii plenitudinem, pallium de corpore beati Petri sumptum, ex consueta apostolice sedis gratia, destinamus.



CLXXuIII  . UNIuERSIS PRAELATIS PER ANGLIAM. Ut Petri denarium, qui cum fide quidem colligebatur in Anglia, sed ministrorum dolo non integer ad Romanum pontificem perueniebat, annis singulis exigendum, sibique sine ulla fraude deferendum curent.




CLXXIX. PETRO, WINTONIENSI EPICOPO  . Ut, inconsulto Romano pontifice, excommunicari non possit. 


Cum per manus nostras ordinatus fueris in presbyterum, et in episcopum consecratus, ut non minus nostro quam tuo, imo tuo uerius quasi nostro,  deferamus honori, auctoritate presentium inhibemus, ne quis in te suspensionis uel excommunicationis sententiam, inconsulto Romano pontifice, audeat promulgare, quam, si quis forte, quod absit! post huius inhibitionis notitiam, eo inconsulto proferret, statuimus non seruandam; sed nec in subditos tuos quisquam presumat sententiam promulgare contra canonicas sanctiones, presertim, ubi tu paratus exstiteris plenam de ipsis iustitiam exhibere, cum nemo debeat in alienam messem mittere falcem suam, saluo semper in omnibus apostolice sedis mandato. Tu uero, diligenter attendas, ne gratiam tibi factam in alterius conuertas iniuriam, aut priuilegium in abusum, quia priuilegium meretur amittere, qui concessa sibi abutitur libertate. Nulli  ergo inhibitionis et constitutionis, etc.

Datum Rome, Iu Kalendas Ianuarii.



CLXXX. . . . . . ARCHIEPISCOPO  , ET . . . . . B. CELLERARIO TURONENSIBUS. Causam inter I . . . de Meduan. et E . . . mulierem nobiles uertentem ipsis committit. 

Ex tenore litterarum, nobilis uiri, G. Britanie comitis  , nostris est auribus intimatum quod, cum causam, que inter nobilem mulierem, E. et nobilem uirum, I. de Meduan. super hereditate sua noscitur agitari, uobis, et bone memorie G. magistro scholarum beati Martini, commiserimus fine debito terminandam, ipse comes eidem mulieri,  cum, tam ipsa quam predictus I. essent de foro ipsius, mandauit, ut causam ipsam deferret ad ipsum, promittens eidem, quod in curia sua faceret ipsi iustitie plenitudinem exhiberi, uobis nichilominus intimare procurans, quod in curia sua debebat huiusmodi negotium terminari; at uos, et mulier supradicta, ei nequaqnam obtemperare uolentes, satagitis in causa procedere, et sibi suam  minus rationabiliter iurisdictionem auferre, unde nobis humiliter supplicauit, ut causam ipsam ad eum, ad quem specialiter pertinet, remittere dignaremur. Nos igitur, attendentes, quod hic sumus uiduis in iustitia debitores quod aliis iniuriam facere non debemus, discretioni uestre per apostolica scripta mandamus, quatenus, nisi talis sit causa que ad ecclesiasticum iudicem pertinere noscatur, eidem supersedere curetis, dummodo per iudicem secularem suam possit iustitiam obtinere; alioquin, non obstante contradictione ipsius, causam ipsam, iuxta formam uobis in aliis litteris traditam, ratione preuia, terminetis.

Datum Rome, apud Sanctum Petrum, III Kal. Ianuarii, anno octauo.



CLXXXI. RAINERIO, THESAURARIO NIMOCENSI  . Thesaurariam Ecclesie Nimocensis ei confirmat. 


Solet annuere, etc., usque assensu. Thesaurariam Nimocensis Ecclesie, tibi a bone memorie A. Archiepiscopo Nicosiensi  collatam, et confirmatam a dilecto filio, S. tituli Sancte Praxedis presbytero cardinale, tunc in partibus illis apostolice sedis legato, sicut eam iuste possides et quiete, auctoritate apostolica confirmamus, etc. Nulli ergo, etc.

Datum Rome, apud Sanctum Petrum, Idibus Decembris.



CLXXXII. . . . CANTORI, ET SIGIBERTO, ET M. DE SANCTO QUINTINO, CANONICIS NOuIOMENSIBUS. Causam inter A. clericum Nouiomensem, et A. de Maisnilio militem, uertentem ipsis committit. 


Exhibite nobis dilectorum filiorum, H. Decani  , et S. de Montemedardi, et D. de Cardolio, canonicorum Nouiomensium, littere declararunt,  quod, cum A. clericus, causam, quam aduersus A. de Maisnilio militem mouerat, a nobis delegari obtinuisset eisdem, ipsi prefatum militem citauerunt, ad quorum presentiam militis procurator accedens, diem ad componendum cum clerico, de ipsius clerici uoluntate, obtinuit militi memorato concedi, securum interim transitum eidem clerico, ex parte ipsius militis, in eundo et redeundo promittens. uerum, cum inter se componere nullatenus potuissent, quidam familiaris eiusdem militis prefatum clericum, ad dictorum iudicum presentiam accedentem, ausu sacrilego interfecit. Presumentes autem dicti iudices, huiusmodi facinus de ipsius mandato militis attentatum, eo quod ad prefixam sibi ad litigandum diem non comparuerat coram eis,  ipsum, et omnes fautores suos, ac communicantes eisdem, per uicinas fecerunt dieceses excommunicatos publice nuntiari. Ipse uero, post trium mensium spatium a sententia in se lata, presentiam adiens eorumdem, et asserens huiusmodi facinoris se immunem, ac conquerens etiam, quod in eum, non confessum, nec conuictum, excommunicationis fuerit sententia promulgata, ipsam instanter petebat sententiam, tanquam minus licitam, relaxari. Ipsi autem, recepta ab eo tam fideiussoria, quam iuratoria cautione, sententiam relaxarunt eamdem, iniungentes eidem, quod uel in persona propria, uel per nuntium, cum ipsum corporis detineat ualetudo, eorum litteras super hoc nostro conspectui presentaret. Quocirca, discretioni uestre per apostolica  scripta mandamus, quatenus ei purgationem cum quinta manu suorum parium indicatis, quod uidelicet illud facinus nec ipse commisit, nec committi mandauit, nec ad illud committendum prestitit auxilium uel fauorem, qua exhibita et recepta, ipsum super hoc liberum dimittatis, cum super eo nullus contra ipsum appareat accusator. Quod si non omnes . . . duo uestrum, etc.

Datum Rome, III Kalendas Ianuarii, anno octauo.



CLXXXIII  . PATRIARCHAE AQUILEGENSI  . Ut Ecclesiam Tridentinam, in pastoris absentia, aduersus comitem Tyrolensem protegat ac tueatur. .


Ex parte tua fuit propositum coram nobis, quod Ecclesia Tridentina ex pastoris  absentia per comitem Tyrolensem et complices eius miserabiliter aggrauatur. Unde humiliter nobis supplicasti, ut super afflictione ipsius respicere dignaremur. Nos igitur, uolentes benignitate paterna eiusdem ecclesie indemnitatibus precauere, fraternitati tue presentium auctoritate mandamus, quatenus, ipsam eruens de manibus oppressorum, eamdem tandiu  custodire procures, donec causa, que inter episcopum eiusdem ecclesie ac canonicos uertitur, per uenerabilem fratrem nostrum . . . Paduan. episcopum  , cui eam duximus committendam, fuerit fine debito terminata; ita, quod omnes redditus ipsius Ecclesie, iuxta petitionem eiusdem episcopi, in solutionem conuerti facias debitorum; contradictores, etc. Nullis litteris, etc.

Datum Rome, III Idus Ianuarii.



CLXXXIu  . EIDEM  . Facultas coniungendi episcopatus Aemonensem et et Iustinopolitanum. 


Ex parte tua fuit propositum coram nobis, quod . . . Aemonensis episcopus  , ad tuam accedens presentiam, tibi humiliter est confessus quod episcopatum ipsum per simoniacam obtinuit prauitatem, absolui postulans ab eodem. Tu uero, iniuncta illi penitentia competenti, eum ad quemdam locum solitarium transmisisti. uerum, cum dictus episcopatus non habeat ultra septem marcarum redditus,  et quemlibet eiusdem loci episcopum, tanquam rusticum oporteat commorari, in opprobrium presulum aliorum, nobis humiliter supplicasti, ut, recepta cessione ipsius episcopi, uniendi episcopatum illum Iustinopolitano episcopatui, cui uicinus existit, licentiam concedere dignaremur. Nos igitur, de tua discretione gerentes fiduciam pleniorem, ut dictos episcopatus auctoritate apostolica unias  , sicut uideris expedire, liberam tibi concedimus facultatem, ne nomen episcopale uilescat, cum unus sufficiat ad regendum utrumque.

Datum III Idus Ianuarii.



CLXXXu. RIC. DECANO SARISBERIENSI  Dispensatio super defectu natalium, ad obtinenda beneficia. 


Qui generalem gerit curam de cunctis, propensiori debet deliberatione pensare non solum personam, sed causam eam, qua uidelicet, et ex qua dispensare disponit, ne forte sic dispenset ut dissipet, imo, ne dissipet, et sic dispenset, ne propter misericordiam ueritatem subuertatur, neque propter iustitiam perimat pietatem, sed illud diligenter attendat, quod Psalmista testatur: quia misericordia et ueritas obuiauerunt sibi, iustitia et pax complexe unt se. . Licet igitur quosdam illegitime genitos fortiter persequantur legitime sanctiones, quia tamen constitutiones canonice cautelam  in talibus statuunt obseruandam, ut illi uidelicet de rigore iudicii reprobentur, qui paternam incontinentiam imitantur, cum illis autem de benignitatis gratia dispensetur, qui per uirtutem propriam reprobant in se uitium alienum, nos, circa personam tuam, et honestatem morum, et fructum operum, et scientiam litterarum, et famam uirtutum pariter attendentes, de quibus a multis et magnis, tam ecclesiarum prelatis, quam aliis uiris prudentibus et honestis, laudabile tibi testimonium perhibetur, qui pro te nobis instantissime supplicarunt, super defectu natalium tecum misericorditer dispensamus, ut a Patre misericordiarum misericordiam consequamur, auctoritate presentium statuentes, ut defectus huiusmodi tibi de cetero circa spirituales  actus et ecclesiastica officia non obsistat, non solum in beneficiis et dignitatibus iam obtentis, uerum etiam in posterum obtinendis, dummodo, posteriorum oblitus, ad anteriora te semper extendas, ut, spiritu ambitionis excluso, dignitatis te dignum et gratie reddas gratum. Nulli ergo . . . nostre dispenpensationis, etc.

Datum XIX Kalendas Februarii.



CLXXXuI  . ARCHIPRESBYTERO, ET CANONICIS SANCTI PETRI. Obseruantiam statutorum canonicos S. Petri respicientium inculcat. 


Ea, que de mandato sedis apostolice statuuntur, firma debent et illibata seruari, ne cuiusquam audacia uiolentur. Ut igitur institutio, quam, suggerentibus nobis, ad ampliandum diuini nominis cultum in presentia nostra fecistis, inuiolabiliter obseruetur, eam auctoritate apostolica et presentis scripti patrocinio communimus, districte iubentes, ut ipsam, tam uos quam successores uestri, firmiter obseruetis. Statutum est siquidem, ut de oblationibus que proueniunt ex quarta parte ministeriorum beati  Petri, quam nos pietatis intuitu uobis duximus concedendam, singuli canonici, qui ad matutinas surrexerint, accipiant per manus obedientialium, qui ad hoc fuerint instituti, duos denarios singulis noctibus, unde autem ad missam, et ad uesperum unum. Qui uero ad Sextam non uenerint, si fuerint presentes, subtrahatur eis panis in prandio; et qui ad Nonam non iuerint, negetur eis panis in cena, Tertia quippe post matutinalem missam continue decantetur. Si tamen quispiam, iacens in dormitorio, semel in hebdomada propter necessitatem aliquam ad matutinale officium non surrexerit, predicta pena minime teneatur; sciat tamen se redditurum Deo de negligentia rationem. Medicinati etiam  per tres dies, et minuti per duos, et balucati per unum, ab huiusmodi pena censentur immunes. Illi autem, qui non intrauerint chorum in matutinis, et uesperis, Sextaque ac Nona, usque ad Gloriam primi psalmi, et usque dum Kyrie eleison cantatur ad missam, denarios non percipiant pretaxatos. Intrantes igitur, in officio perseuerent, et non exeant ante finem, nisi forsan interim ex necessaria causa cogantur exire, sed quantocius poterunt reuertantur, nec sedeant otiosi, sed singuli, prout possunt et sciunt, se diligenter exerceant in cantilena et psalmodia. Quicunque uero, quolibet modo, preterquam in obedientiis de mandato capituli existentes, diuinis non interfuerint officiis, sicut superius est expressum, denariis careant prelibatis, ne presens  statutum uariis occasionibus eludatur. Quod si predicte oblationes sufficientes non fuerint, de oblationibus Sancti Peregrini, uel aliis, quod defuit suppleatur. Ad mensam autem, omnes, uel maior pars simul accedant, simul cum modestia discumbentes, simulque surgentes a mensa, intenti lectioni, que semper in prandio sine intermissione legatur.  Procurantes autem omnes pariter in communi de  prouentibus signorum, et ualerani, et decem libris, que de pensionibus assignentur. Ceterum, si pro negotiis propriis aliquos oportuerit exire, sine archipresbyteri uel prioris licentia non recedant, et, si extra ecclesiam disposuerit aliquis ire pedes, absque socio solus non eat. Extra septa uero canonice sine cappa uel toga nullus appareat, nisi forsan equitauerit extra urbem, et tunc nichilominus in habitu procedat honesto. In dormitorio uero, postquam candela fuerit accensa, nullus cum clamore loquatur, ne, si clamauerit, dormientes offendat. Si quis autem presumpserit . . . per substractionem beneficii puniatur. Nulli ergo . . . nostre confirmationis et iussionis, etc.

Datum Rome, apud Sanctum Petrum, III Idus Ianuarii.



CLXXXuII  . ARCHIEPISCOPIS, EPISCOPIS, ABBATIBUS, PRIORIBUS, ET ALIIS ECCLESIARUM PRAELATIS AD QUOS LITTERAE ISTAE PERuENERINT. Quod irritatur electio decani Saresberiensis ob defectum electionis, non ob defectum persone. 


Ad nostram noueritis audientiam peruenisse, quod dilectus filius, Sarisberiensis decanus  a quibusdam suis emulis infamatur, tanquam nobis sit de falsitate suspectus, cum nos eum potius sicut uirum litteratum, prouidum et honestum, prout ex litteris multorum et magnorum accepimus, boni testimonii reputemus. Ut igitur, os iniqua loquentium  obstruatur, ueritati testimonium perhibemus, quod electionem factam de ipso, non propter suspicionem aliquam falsitatis, uel alicuius criminis notam, sed propter inordinatum processum, duximus irritandam, nec de falsitate pronuntiauimus contra  eum, imo nec de ipsa in pronuntiatione nostra fecimus mentionem.

Datum Rome, II Kalendas Ianuarii.



CLXXXuIII  . G. DECANO SUESSIONENSI  . . . . CANTORI REMENSI, ET SILuANECTENSI SUCCENTORI. Causam obedientie inter episcopum Meldensem, et monasterium Resbacense uertentem ipsis committit. 

Cum dilecti filii, G. capellanus, et procurator uenerabilis fratris nostri Meldensis episcopi  , et Iac. monachus, et procurator monasterii Resbacensis, ad nostram presentiam accessissent, et nos ipsis in presentia nostra benignam audientiam dedissemus,  [proposuit idem G.  ] procurator monasterii, coram nobis, quod, cum ipsum monasterium a prima sui fundatione fuerit exemptum a iurisdictione Meldensis episcopi, et Romanam Ecclesiam nullo respexerit mediante, sicut in priuilegio bone memorie Innocentii pape  , predecessoris nostri, nobis exhibito, continetur, tempore Brietii  eiusdem loci abbatis, bone memorie S. Meldensis episcopus  , ut eidem monasterio suam adimeret libertatem, illud per se ipsum et suos cepit multipliciter molestare. Cumque monachi eiusdem loci per duos uel tres annos ab eodem episcopo grauamina plurima et molestias pertulissent, quia tunc priuilegium casu fortuito perditum pre manibus non habebant, coactus est idem abbas cum eo componere  in hunc modum  : uidelicet, quod tandiu eidem  obedientiam exhiberet, donec exemptionis priuilegium demonstraret, uel ab alio modo suam ostenderet libertatem, nec huiusmodi obedientia ipsi monasterio preiudicium reperto priuilegio generaret.  Porro, cum postmodum idem priuilegium fuisset repertum, conuentus multoties institit Ioscelino abbati  , ut satageret illud priuilegium innouari et ad pristinam libertatem ipsum monasterium reuocaret, sed idem hec surdis auribus pertransiuit. Renuntiante uero postmodum ipso Ioscelino  regimini abbatie  , cum eiusdem loci conuentus dilectum filium, G. communi elegissent consensu  , inuocata Spiritus sancti gratia, in abbatem, et eum, pro benedictionis munere obtinendo, supradicto episcopo presentassent, ipse ab illo, ut promitteret ei subiectionem et obedientiam, postulauit. At electus eidem priuilegium apostolice sedis exhibuit, per quod nitebatur astruere, quod ei obedientiam promittere non debebat,  petens ab ipso, ut ei, iuxta tenorem priuilegii, benedictionis gratiam largiretur; cui episcopus supradictus respondit, quod de illo priuilegio non curabat, et iliud etiam inspicere recusauit. Unde, idem electus pro se ac monasterio, clero ac populo Resbacensibus, et omnibus pertinentibus ad monasterium sepefatum, ad sedem apostolicam appellauit, festum beati Luce proximo preteritum sue terminum appellationi prefigens; quam appellationem clerus et populus Resbacenses, ac Dudo, presbyter Sancti Ioannis, ratam postmodum habuerunt, procuratorem psopter hoc ad nostram presentiam destinantes. Procurator uero episcopi proposuit ex aduerso quod prefatum monasterium, in Meldensi  diecesi constitutum, a tempore fundationis sue usque nunc, Ecclesie fuit Meldensi subiectum, et eiusdem loci abbates Meldensi episcopo debitam exhibuerunt obedientiam et deuotam. uerum, cum diebus istis, post cessionem I. tunc eiusdem loci abbatis, prefatum G. monachi elegissent, et idem se Meldensi episcopo, sicut debuit presentasset, ab ipso munus benedictionis exposcens, dictus episcopus uigiliam Assumptionis beate Marie ipsi terminum assignauit; ad quam cum uenisset ipse electus, uocatis pluribus abbatibus de episcopatibus conuicinis, episcopus illum recipere honorifice procurauit, et celebrata, cum esset dies Dominica, iuxta consuetudinem terre, processione solemniter ante  missam, episcopus et electus  , cum abbatibus illis, ad maius altare indutis sacris uestibus, accesserunt. Cum autem dictus episcopus, iuxta morem terre, scrutinium, quod in abbatis benedictionibus solet fieri, facere incepisset, et super quibusdam capitulis interrogasset electum, et idem respondisset ad illa capitula: »uolo«, sicut in Ordine continetur, interrogauit eumdem, si ei et Meldensi Ecclesie, suisque successoribus, iuxta sanctorum Patrum statuta, obediens uellet esse. At electus, uix bene huiusmodi interrogatione completa, surrexit, et, asserens se ab episcopo aggrauari, ad sedem apostolicam appellauit, prefigens appellationi terminum supradictum. Ceterum, supradictus episcopus humiliter et mansuete respondit quod non debebat   aliquatenus perturbari, sed diceret in quo grauaret eumdem, cum non esset turbationis locus, uel hora, sed deberet Spiritum sanctum potius inuocare; cui respondit electus, quod non poterat non turbari, cum obedientiam postularet ab eo, quam exhibere sibi nullatenus tenebatur. Cumque illi episcopus respondisset, quod ab eo non quereret, nisi quod antecessores ipsius suis predecessoribus impenderent  , respondit electus, quod predecessores suos nolebat in stultitia imitari, sed appellationem interpositam exsequi procuraret, eo quod esset a iurisdictione ipsius prorsus exemptus. Episcopus uero, de exemptione ipsius se asserens nichil scire, eidem inhibuit, ne ab alio se faceret benedici,  ad sedem apostolicam appellando; electus autem, cum suis, perturbato clero et populo, incontinenti recessit, episcopo  cum deuotione, qua decuit, misse solemnia celebrante. Nos igitur, utriusque partis rationibus intellectis, quia per confessionem partis aduerse constitit, eumdem episcopum possessionem obedientie habuisse de fratrum nostrorum consilio ipsum restituendum decreuimus  ad eamdem. uerum, quia priuilegium nobis exhibitum plenariam exprimit libertatem, discretioni uestre per apostolica scripta mandamus, quatenus, memorato episcopo in possessione obedientie restituto, nisi, contra libertatem priuilegii, infra sex menses, postquam fuerit restitutus, idem aliquid  rationabile obiecerit et probarit, eidem super subiectione ipsius monasterii perpetuum silentium, sublato appellationis obstaculo, imponatis, prohibentes districtius, ne idem monasterium super libertate priuilegii audeat ulterius molestare. Quod si de partium exstiterit uoluntate, causam sufficienter instructam ad nostram presentiam remittatis, prefigentes eisdem terminum competentem, quo se nostro conspectui representent sententiam recepture. Testes, etc. Nullis litteris obstantibus preter assensum partium, etc. Quod si non omnes, etc. duo uestrum, etc.

Datum Rome, apud S. Petrum, Idibus Ianuarii,  anno octauo.



CLXXXIX  . EPISCOPO BRIXIENSI  . Diuersis consultationibus eius respondet. 


 [Tue fraternitatis deuotio postulauit per sedem apostolicam edoceri utrum is, qui cum sorore legitime coniugis fornicatur, cum uxore possit postmodum commorari, et exigere debitum ac soluere requisitus, uel propter hoc debeat matrimonium separari? Nos igitur, inquisitioni tue breuiter respondemus, quod  , ut a commistione eius abstineat propter publicam honestatem, et in continentia maneat, donec uir uiam fuerit uniuerse carnis ingressus, uxor est diligentius commonenda. Quod si forte, commonitioni parere recusans, talis fuerit, ut de  lapsu timeatur ipsius, uir eius poterit et debebit, tamen cum timore Domini, ei debitum soluere coniugale, cum affinitas, post matrimonium inique contracta, illi nocere non debeat, que iniquitatis particeps non existit,] unde iure suo non debet sine culpa priuari, quanquam a quodam predecessorum nostrorum dicatur in consimili casu fuisse distinctum, utrum uidelicet adulterium uel incestus manifestum fuerit, uel occultum, aliis asserentibus, inter grandnm proximum et remotum esse potius distinguendum.

 Consuluisti preterea, utrum, si aliquis citatus legitimis peremptoriis comparere noluerit, iudex lite non contestata, contra ipsum debeat sententiam promulgare ut idem affectus tedio, appellaturus,  saltem se iudicis conspectui representet? Ad quod [fraternitati  tue taliter duximus respondendum,  quod, si contumaciter reus se curauerit absentare, talisque sit causa, quod actor possit in possessione rerum petitarum induci, est in eadem causa custodie induce ndns; quod, si causa talis existat, quod idem in possessionem nequeat intromitti, ut iuri pareat, is, qui se contumaciter absentauit  , est per censuram ecclesiasticam compellendus].

 Preterea, consuluisti, [cum sepe contingat, quod ad unam prebendam duo clerici, propter nimiam importunitatem petentium, eligantur, utrum confirmanda sit talis electio, uel potius irritanda? Nos igitur attendentes quod, si duo unam prebendam tenerent, illud esset contra concilium Turonense, quod prebendarum inhibet sectionem, et, si unus illorum ipsam obtineret prebendam, sub exspectatione  alius contra Lateranensis statuta concilii remaneret, inquisitioni tue taliter respondemus, quod talis electio de rigore iuris potius est cassanda.]

 Ceterum, consuluisti per apostolicam sedem edoceri, si debitor, proprio motu, non exactus, uel etiam monitus, aliquid propria liberalitate dederit creditori, qui sine pactione aliqua pecuniam suam mutuauit eidem, utrum ad reddendum quod gratis oblatum accepit, debet idem cogi? Ad quod breuiter respondemus, quod usura non debet id, quod debitor ita gratis obtulit, reputari, nec est ipse ad restitutionem illius aliquatenus compellendus.

 Consuluit insuper nos fraternitas uestra, utrum uir per procuratorem ualeat super adulterio  coniugem accusare, cum uideantur illud tam leges quam canones inhibere? Ad quod [fraternitati tue taliter respondemus, quod, si uir accuset uxorem de crimine adulterii coram iudice seculari, ad penam legitimam infligendam, quia tunc inscriptionis uinculum debet arripere, seque ad penam astringere talionis, non per procuratorem, sed per se ipsum presentem oportet presentialiter accusare. Si uero uir accusare uelit uxorem de adulterio coram ecclesiastico iudice, ut ab eius cohabitatione discedat, quia tunc, etsi forsan oporteat ipsum inscribere ut designet in scriptis crimen  , locum et tempus, et alia que comprehenduntur in lege ciuili, adtalionem tamen non debet se aliquatenus obligare, ne forte, cum etiam in probatione deficeret, intentionis  sue consequeretur effectum: sustineri potest, si necessitas id postulauerit, ut per procuratorem  accuset quoniam huiusmodi accusatio, etsi de crimine fiat, non tamen est criminalis, sed quasi mista inter ciuilem et criminalem, quamuis in presentia principalium personarum securius procedatur.]

 [Postulasti insuper edoceri, utrum ex solis uerbis, et ex quibus matrimonium contrahatur, cum ab aliquibus dubitetur spirituale contrahi solis uerbis? Nos igitur inquisitioni tue taliter respondemus, quod matrimonium in ueritate contrahitur per legitimum uiri et mulieris consensum sed necessaria sunt, quantum ad Ecclesiam, uerba consensum exprimentia de presenti; nam surdi et muti possunt contrahere matrimonium per consensum mutuum sine uerbis, et pueri ante annos legitimos per sola uerba non contrahunt, cum intelligantur  minime consentire.]

Datum Rome, etc.



CXC  . CLERO, ET POPULO PER FIRMANAM DIeCESIM CONSTITUTIS. Ut ipsorum episcopo electo obedientiam impendant.

Licet pontificalis auctoritas et imperialis potestas diuerse sint dignitates, et officia regni et sacerdotii sint distincta, quia tamen Romanus pontifex illius agit uices in terris, qui est rex regum in terris et Dominus dominantium, sacerdos in eternum secundum ordinem Melchisedech, non solum in spiritualibus habet summam, uerum etiam in temporalibus magnam ab ipso Domino potestatem. Cum igitur  episcopatus Firmanus, tam in spiritualibus quam etiam temporalibus, ad eum nullo pertineat mediante, nos, a dilecto filio . . . Firmano electo  , canonica purgatione recepta super his que sibi fuerant a quibusdam obiecta, postquam ab eius impetitione penitus destiterunt, electionem illius, quam de persona idonea cognouimus canonice celebratam, auctoritate curauimus apostolica confirmare, ipsumque postmodum per uexillum de regalibus inuestire. Quocirca, discretioni uestre per apostolica scripta precipiendo mandamus, quatenus ei super spiritualibus et temporalibus obedientiam et reuerentiam impendatis tam debitam quam deuotam.



CXCI  . . . FIRMANO ELECTO  , EIUSQUE SUCCESSORIBUS CANONICE SUBSTITUENDIS IN PERPETUUM. Immunitates ac priuilegia ipsi successoribusque eius elargitur.


Etsi uniuersis ecclesiis, ex iniuncte nobis administrationis officio, teneamur fauoris nostri gratiam exhibere, illis tamen, que ad nos utroque iure pertinere noscuntur, eo potius prouidere uolumus et debemus, quo apostolice sedi amplius sunt subiecte.  Licet igitur Firmana Ecclesia in spiritualibus apostolice sedis priuilegiis sit munita, uolentes tamen eidem super temporalibus etiam Ecclesie Romane presidium impertiri, auctoritate apostolica districtius inhibemus, ne quis, preter Ecclesie Romane legatum, in ciuitate Firmana, uel castellis, uidelicet Agello, Capite-Montis, et aliis que Firmana Ecclesia iuste nunc possidet, aut legitime adipisci poterit in futurum, aut aliis bonis spectantibus ad eamdem, exactiones facere, tenere placitum, uel causas tractare, absque speciali apostolice sedis mandato, presumat, sed omnia bona eius integra maneant, et quieta consistant, saluo in omnibus iure nostro. Adiicimus etiam, ut omnia que de placito, banno, mercato, platea, uel portibus extra  ciuitatem, per episcopatum, uel ceteris regalibus, in ciuitate Firmana, uel extra, proueniunt, tibi, tuisque successoribus, sine diminutione uel contradictione qualibet persoluantur, salua apostolice sedis auctoritate. Nulli ergo omnino hominum episcopatum Firmanum inquietare liceat, aut rapere, uel inuadere bona eius, aut ipsius homines molestare aliquatenus, uel grauare. Si quis autem contra hoc uenire presumpserit, aut presens priuilegium in aliquo uiolare, centum libras auri puri pro pena componet, dimidium sacro Lateranensi palatio, reliquum uero tibi, uel successoribus, qui pro temp fuerint soluturus.





CXCII  . REGIS DANORUM AD PAPAM. uarias contra Waldemarum, Sleuicensem episcopum, ei proponit querelas, et rogat ut prouideat ne a Waldemaro Dania turbetur.


[Reuerendo in Christo patri et domino, Innocentio, Dei gratia sacrosancte Romane sedis summo pontifici . . . eadem gratia Danorum et Sclauorum rex, dux Iucie, dominus Nordalbingie, filialis deuotionis plenitudinem cum affectu. Cum uniuersi quatumcunque per orbem terrarum diffusi Christiane fidei sectatores, sanctitatis uestre excellentiam uenerari et diligere, non seruilis, sed filialis deuotionis obsequiis teneantur, illi tamen, si insta paternitatis uestre meritis uoluerint uicissitudine respondere, ad hoc se debent abundantius recognoscere  debitores, quos specialis prerogatiua dilectionis, et euidentioris gratie manifestis indiciis honoratis. Licet enim ad obediendum et obsequendum sanctitatis uestre beneplacitis Christiane professionis generalibus institutis, et gentibus uniuersis communibus teneamur, specialis tamen immense benignitatis et beneuolentie uestre, nobis impense, stimulis urgentioribus excitati, ad perficiendum beneuole uniuersa, que uestre discretioni nouerimus  complacere, Nos profecto recognoscimus firmius obligatos, quia non solum antecessorum uestrorum, qui antecessores nostros et regnum eorum sincere semper caritatis brachiis amplexati sunt, uestigiis incedentes, uos constituistis dilectionis, quam ad ipsos habuerant, successores, uerum etiam eam studuistis incrementis spe quoque maioribus adaugere, et ad perficiendum nostrum beneplacitum, et honorem nostrum et regni pariter promouendum, paterna sollicitudine laborare. Susceptis autem pietatis uestre litteris, in quibus nos super liberatione Waldemari episcopi sincero affectu et beneuolo monuistis, cum, ut salua dilectionis uestre plenitudine loquamur, plerisque quod petebatur difficile et penitus impossibile uideretur, eas gratanter recepimus  et benigne, nichil graue, quod uobis facile decreueritis, quantumcunque damnum nobis, uel periculum in persona, uel rebus immineat, arbitrantes, tanta nobis ex precedentibus meritis uestris dilectionis integritate et constantia demonstrata, quod certissimi sumus, quia circa utilitatem et profectum nostrum tam diligenti sollicitudine uigiletis, quod ad precauendum in posterum uniuersa damna et incommoda, que nobis pene regni nostri uniuersitas minatur, et metuit imminere, tale debeatis adhibere remedium et cautelam, quod nequaquam super iis oporteat dubitare; ideo, ad implendum omne, tametsi arduum uideatur, incunctanter, et omni deliberatione postposita, nobis cognoscimus  obsequendum, quidquid uestra prouidentia nobis uiderit imperandum.

Nisi enim, proiectis post tergum nostrum omnibus excessibus et delictis, quibus in nos deliquit episcopus prelibatus, ad ea oculos nullatenus retorquentes, in Domino et uobis spem nostram et confidentiam poneremus, nos, sicut alii pene cuncti, non solum difficile, sed impossibile crederemus, quod nobis modo urgenti precipue beneuolentie uestre plenitudine facile iudicamus. Sane, licet prouidentiam uestram, pluribus occupatam, inuiti longis sermonibus molestemus, quod tamen ipsum contra nos maxime excitauit, uestre dilectioni breuiter reuelandum per nuntium arbitramur, ut odium pro dilectione, et pro bono malum, ipsum nobis reddidisse  euidentius declaretur. Cum enim rex Canutus, auunculus noster, fuisset ab inimicis suis innocenter et immerito interemptus, quedam, de qua adhuc sub iudice lis est, utrum eam habuerit concubinam, istum, de quo nobis est mentio, procreauit. Sed, cum de generatione istius tanta esset ambiguitas, quippe, post mortem eius, cuius filium se affirmat, et de matrimonio illegitimo procreatum, utrum eum filium prelibati uellet asserere, siue non, patris nostri arbitrio linqueretur, ipse tamen, diuine retributionis intuitu, in saniorem partem dubia exponendo, ipsum in genus regale et suam progeniem dignanter suscepit, et non solum in cognatum et consanguineum,  sed quasi in proprium filium adoptauit. Patre autem nostro de medio sublato, cum frater noster, pie memorie rex Canutus, regni gubernacula suscepisset, a patris piis operibus non declinans, se eiusdem dilectionis, quam pater noster ad hunc habuerat, successorem constituit et heredem, et beneuolentiam et dilectionem illi semper exhibuit pleniorem, tantam gratiam, quam a patre nostro susceperat, augmentando, quod, inter cetera, ad tempus ducatum, qui nobis debebatur, ei, nobis in annis teneris constitutis, concessit, eumque abunde innumeris beneficiis et honoribus ampliauit; sed, unde beneuolentiam se credidit plenius promereri, inde ipsius indignationem et odium contra se et nos sensit grauiter et inexorabiliter excitari. Nam, cum  nobis, annis infantie iam transcursis, ducatus noster et hereditas patris nostri redderetur, cuius ipse, ut supradictum, fuerat ad tempus procurator, dilectionis sincere uicissitudinem, quam ipsi et nobis reddere tenebatur, in rancorem et odium indeficiens commutauit; quod et postmodum  indiciis nimis euidentibus patefecit. Omnium enim beneficiorum, que a patre nostro et fratre susceperat, ut de nobis ipsis sileamus, immemor uel ingratus, premissum fratrem nostrum, et nos regno molitus est, quamuis frustra  , adiuuante diuina clementia, remouere,  et, regis et episcopi minus decenter et iuste sibi nominibus maritatis, contra nos pugnaturus, aciem instaurare. Si itaque, breuitatis causa, omnibus aliis pretermissis, que contra nos relata et grauia perpetrauit, hec ad memoriam reuocentur, nisi uestra in omnibus et super omnia beneuolentia attendatur, quid de illo boni potest coniici, qui etiam in mortem nostram tam innocenter et immerito non timuit malignari?

Cum igitur, et nos, et nostra, uestre per omnia committimus ordinationi, procuret uestra prouidentia, ut, si ipsum, admonitionis uestre intuitu, dimittamus, ita disponatis, ut taliter ad uos perducatur, quod ab inimicis non possit in itinere deprehendi; quia, quamuis opera nostra id cognoscamus nullatenus  meruisse, Philippus tamen, dux Sueuie, inimicis nostris magis se sociat quam amicis, et, qualiter inter nos et regem Francie res se habeat, uestre magnificentie non conuenit reuelari; ideoque, si in manus premissi nostri aduersarii deueniret, si possent, per eum nobis et regno nostro molestias irrogarent; et, cum peruenerit, sicut per litteras uestras et nuntios nostros accepimus, eum in aliquo alio loco ubi opportunum cognoueritis, collocetis; quoniam, cum ad dilectionis sinceritatem beneficia, que ei prius a fratre nostro et nobis impensa sunt, nequaquam sufficimus augmentare, timemus quod nullatenus melius modo quam prius possimus eius  beneuolentiam promereri; ideoque, magis eius absentiam quam presentiam affectamus, cui formidamus posse sinceri affectus constantia copulari. Quod si, nec ipsum secure ad uos poteritis perducere, nec, sicut dictum est, ei in alio loco, munera prouidere, cum beneuolentia uestra ipsum, ne nobis noceat, permittatis de cetero retinere, tanto clementius nobiscum facientes, quod, fere omnium nobis attinentium consilio pretermisso, a uestro nequaquam consilio et beneplacito uolumus declinare. Cetera nuntiis nostris committimus enarranda.



CXCIII  . ILLUSTRI REGI DANIAE. Hortatur eum ad clementiam erga Waldemarum, et rogat, ut securo conductu ualeat deduci ad Hungarorum regem, et deinde promittit se eius regni quieti consulturum. 


[Gratias agimus gratiarum omnium largitori, quod in serenissimo pectore tuo eam uirtutum abundantiam cumulauit, ut inueniatur in eo quod uniuersitas hauriat, nec desit ibidem, quod affectio familiaris assumat. Nos igitur, specialis dilectionis tue prerogatiua gaudentes, tanto securius tibi preces effundimus, quanto ex tue celsitudinis litteris, nostro nuper apostolatui destinatis, purioris deuotionis, quam ad nos habere dignosceris, argumenta tenemus. Sic autem, fili carissime, conuenit, ut per bonorum preteritorum memoriam, que, tam a nobis quam predecessoribus nostris, tibi ac progenitoribus  tuis sunt affluenter exhibita, te ipsum excites ad maiora, nec illa debellatrix uirtutum, ingratitudo uidelicet, ullum, quod absit! in te locum inueniat, que, cum malorum sit prouocatrix, et exterminatrix meritorum, quocunque semel se ingerit, uix sine graui detrimento recedit. Ex dictarum namque perpendimus serie litterarum, quod, licet Waldemarus, Sleuicensis episcopus, pontificalis officii grauitate, ut in se regnum sacerdotio conueniret, contra clare memorie C.  regem Danorum, fratrem tuum, cui iuramento fidelitatis tenebatur astrictus, temere coniurauit, omniumque beneficiorum, que tam a te quam tuis progenitoribus copiose susceperat, impudenter oblitus, multa  grauia contra honorem regium perpetrauit, tu tamen, tanquam rex clemens, et princeps catholicus, quique doles, quoties cogeris esse ferus, ob reuerentiam summi regis, et salubrem admonitionem apostolice sedis, quantumcunque idem episcopus te ac tuum regnum offenderit, quantumcunque etiam id tibi graue, multis etiam impossibile uideretur, nobis tamen pro liberatione ipsius exhortantibus et exorantibus incessanter, uelociter etiam, omni deliberatione postposita, duxisti humiliter obsequendum, nichil difficile reputans quod tibi duximus iniungendum,  firmam spem et fiduciam obtinens, quod circa utilitatem et profectum tuum tam diligenti sollicitudine uigilemus, quod ad precauendum in posterum damna et incommoda uniuersa, que pene uniuersitas regni tui minatur tibi, ac metuit imminere, tale debeamus prouidere remedium, quod nequaquam super iis tibi deinceps sit dubitandum.

Nos igitur, plurimum acceptantes deuotionis regie puritatem, ac cupientes tam saluti tue, quam tranquillitati regni tui, diligenti sollicitudine prouidere, de communi fratrum nostrorum consilio, dilectum filium, magistrum P . . . clericum nostrum, uirum prouidum et discretum, ac sue probitatis et honestatis intuitu nobis et fratribus nostris acceptum, ad tuam duximus presentiam destinandum,  celsitudinem regiam monentes, atque etiam exhortantes in Domino, quatenus, iuxta preces et exhortationes nostras, memoratum episcopum absolutum et liberum eidem facias assignari, eidem nichilominus prouidens in securo conductu, ut usque ad dilectum in Christo filium nostrum A  Hungarorum regem illustrem, ab eodem ualeat eidem episcopus sine cuiusquam lesione deduci. Nos enim, extunc, auxiliante Deo, curabimus prouidere, quomodo secure ad nos ualeat peruenire. uerum, quia tam longum iter perficere, uel apud nos per longum tempus manere, idem episcopus sine magnis non posset expensis, quas ipsum non credimus habere, de sui episcopatus redditibus tantum ei tribuat ex mandato nostro regia celsitudo,  quod, ad sedem apostolicam ueniens, ac permanens apud ipsam, decenter et honeste se ac suos ualeat procurare. Ad hoc, paci ac tranquillitati tue paterna uolentes sollicitudine precauere, dicto magistro dedimus in mandatis, ut, conuocatis magnatibus regni tui, tam ecclesiasticis quam mundanis, candelis exstinctis, et pulsatis campanis, excommunicationem solemnem auctoritate nostra promulget in eum, uel eos, qui te, uel regnum tuum, propter auxilium uel fauorem episcopi memorati, contra mandatum apostolicum, presumerent molestare, recipiens ab eodem episcopo corporale coram omnibus iuramentum, quod ipse, nec per se, nec per alium, te, uel regnum tuum  , uel aliquos de tuo regno,  propter huiusmodi causam ausu temerario infestabit, quodque fideliter ad apostolicam sedem accedet, ipsius mandatum humiliter recepturus. Super eo uero, quod dilectus filius . . . . et nuntii apud nos multipliciter institerunt, ut in locum predicti episcopi faceremus dilectum filium . . . . electum, per apostolice dispensationis gratiam subrogari, nouerit regalis prudentia, quod petitionem huiusmodi non potuimus adimplere, cum sanctorum Patrum canonice sanctiones expresse prohibeant, ne quis locum uiuentis usurpet, antequam idem ab eo  canonica fuerit censura remotus. Cum autem idem episcopus ad presentiam nostram peruenerit, quia tunc intelligi poterit sue redditus libertati, nos, de iis que pertinuerint ad cautelam, nichil, auctore Domino, super hoc negotio dimittemus. In fine autem, tuam celsitudinem monemus, atque etiam rogamus, quatenus dictum magistrum sic decenter recipias et honeste pertractes ut exinde non immerito tua ualeat magnificentia commendari.

Datum, XIII Kalendas Februarii.



CXCIu. LUNDENSI ARCHIEPISCOPO. Ut uisitet prouinciam Lundensem et corrigenda corrigat. 

 Quia seculo senescente, etc., sicut in ea, que scribitur supra, eodem libro . . . . . archiepiscopo Senonensi  .



CXCu  . EIDEM. Respondet ipsius consultationi super casu quodam matrimoniali. 

[Ex parte tua nostris est auribus intimatum, quod, cum quedam mulier, diecesana tua, uelum uiduitatis coram duobus abbatibus assumpsisset, benedictione solemni cum celebratione misse, ac litania, sicut debuit, accedente, postmodum quidam nobilis, qui sex mensibus ante proponebatur  , mulierem eamdem, mediantibus internuntiis, per uerba de  presenti, arrha etiam interposita, desponsasse,] audito quod mulier ipsa uelum assumpserat, misit ad eam, ut desponsationem factam carnalis copula sequeretur. Tu uero, postquam fuit ad tuam audientiam res perlata, inhibere curasti, ne ante discussionem negotii se carnaliter commiscerent. Postmodum autem, a muliere ipsa, in tua presentia constituta, quesisti, utrum consensisset in illum, et quare ab illo quereret separari? [At illa, se in illum consensisse confessa, dixit quod audiuerat, eum esse lepra percussum, et ob hoc eius fuerat abominata complexus.] Cum autem postmodum per testes idoneos tibi fuerit plenior facta fides, quod, ante susceptionem ueli, mutuus interuenerat inter ipsos per uerba de presenti consensus, sedem  duxisti apostolicam consulendam, utrum ueli susceptio impediat matrimonium inter ipsos? [Nos autem fraternitati  tue taliter respondemus, quod, etsi possit non inconsulte uideri, quod, ex quo matrimonium inter personas legitimas per uerba de presenti contrahitur, illis uiuentibus, in nullo possit casu dissolui, ut, uiuente reliquo, alter ad secunda uota transmigret, etiamsi unus fidelium, inter quos est ratum coniugium, fieret hereticus,  et nollet permanere cum altero sine contumelia Creatoris, nisi forte secus fieret ex reuelatione diuina, que superat omnem legem, sicut a quibusdam sanctis legitur esse factum; nos tamen, nolentes a predecessorum nostrorum uestigiis in hoc articulo subito declinare, qui respondere consulti, quod, antequam matrimonium sit per carnalem copulam consummatum, licet  alteri coniugum, reliquo etiam inconsulto, ad religionem transire, ita, quod reliquus extunc legitime poterit alteri copulari; hoc ipsum tibi consulimus obseruandum in articulo prenotato, quamuis falsa sit causa, propter quam ad susceptionem predicta mulier est inducta, cum sine qualibet tali causa, id ipsum religionis obtentu facere potuisset. Porro,  licet predicta mulier uideatur in ueli susceptione religionis habitum assumpsisse, si tamen uelit in domo propria permanere, quasi propositum castitatis in seculo seruatura, nichilominus consummandum est coniugium iam contractum, nisi se uoto constrinxerit  ad obseruantiam regularem, in quo casu compelli potest, ut, relicto seculo, religionis propositum exsequatur.]

Datum II Idus Ianuarii.



CXCuI. EIDEM. Confirmat quasdam institutiones ab ipso factas. 

Benedictus Deus, a quo bona cuncta procedunt, qui, sicut scientiam, sic et zelum tibi dignatus est  impertiri, ut, tanquam uir prouidus et honestus, ad ea dirigas aciem tue mentis, que sanctam illustrant Ecclesiam, et eam faciunt inter mundi tenebras radiare. In nostra sane presentia, quarumdam institutionum tenor, quas ad propagandum decorem ecclesiastice honestatis fecisse dignosceris, exstitit recitatus, in quibus, iuxta diuersitatem locorum et morum; multa, sicut speratur, indigenis salubria statuisti. Licet autem ex parte tua nobis fuerit humiliter supplicatum, ut institutiones illas confirmationis apostolice dignaremur munimine roborare, ne tamen per confirmationem huiusmodi ius commune statuere uideremur, eas non duximus ad cautelam specialiter confirmandas. uerum, quoniam  ex instituentis prudentia institutorum presumimus honestatem, uolumus et mandamus, ut ea, que per te prouida sunt deliberatione statuta, facias auctoritate nostra in prouincia tua iuuiolabiliter obseruari.

Datum, XIu Kalendas Februarii.



CXCuII. EIDEM. Ut in ciuitate quam ad cultum fidei redegerit, episcopum ordinare possit. 


Cum, de Christiani nominis iniuria uindicanda iuste ac pie cogitans, ex religioso mentis proposito contra paganos decreueris proficisci, auctoritate tibi presentium indulgemus, ut in ciuitate, quam, paganorum eliminata spurcitia, Christo iuuante, poteris ad cultum fidei christiane redigere, catholicum ualeas episcopum ordinare. Nulli ergo, etc.

Datum Idibus Ianuarii.



CXCuIII. EIDEM. Ut institutio ab ipso super statu monachorum nigri ordinis facta obseruetur. 


Gratum gerimus et acceptum, ac fraternitatem tuam digna gratiarum prosequimur actione, quod, sicut uir prouidus et honestus, ad ea diligenti sollicitudine aciem tue considerationis extendis, per que ualeat in domo Domini sacra religio propagari. Ex tuarum sane perpendimus serie litterarum, quod, cum, ex iniuncto tibi prouisionis officio, ecclesias regni Dacie uisitares, prospiciens statum monachorum nigri ordinis in pluribus uacillare, quod presertim ex diuersarum regionum diuersis consuetudinibus contingebat, ordinem ad uniformitatem reducere studuisti. uerum, quoniam sine  capite, quantumlibet tenax disciplina resoluitur, et gregis sinceritas dissipatur, ad preces prelatorum eiusdem ordinis, eis deliberatione prouida concessisti, ut in certo loco certum sibi rectorem eligerent, qui utilitati totius ordinis et saluti consuleret, cui etiam omnes, tam monachi quam abbates nigri ordinis, uniuersaliter obedirent. Cum igitur uniuersitas capituli generalis monasteriorum omnium abbatum Lunden. locum ad conueniendum elegerint, et eiusdem abbatem cenobii sibi prefecerint in rectorem, ad communem petitionem ipsorum, quod ab eis super hoc factum fuerat confirmasti, a nobis humiliter postulans et deuote, ut dignaremur idem apostolico munimine roborare. Licet autem, tum propter Ecclesie  honestatem, tum propter supplices preces tuas, quas ex sincera intentione procedere nouimus, quod prouide factum est, in hac parte uelimus firmiter obseruari, quia tamen in talibus institutis aliqua de nouo consueuerunt emergere, que suadere  possent aliquid immutandum, uolumus et mandamus, ut institutio memorata usque ad quadriennium inuiolabiliter obseruetur, infra quod spatium, nisi appareat aliquid, quod eam suadeat immutandam, extunc auctoritate apostolica secure poterit confirmari.

Datum Xu Kalendas Februarii.



CXCIX  . . . . . . . . . ABBATI DE BARDESLERA  , ET . . . . . PRIORI SANCTI SEPULCRI, ET . . . . . DECANO WIGORNIENSIS DIeCESEOS. Ut in causa,  procedatur, nisi actor fuerit effectus familiaris iudicis. 


[Insinuante dilecto filio R. rectore ecclesie Sancti Aldati  , ad audientiam apostolatus nostri peruenit, quod, cum olim causam, que super iure parochiali inter ipsum, et Thomam, rectorem capelle Sancte Ioannis de Glouernia, Wigorniensis dieceseos  , uertebatur, uenerabili fratri nostro . . . . . Wigorniensi episcopo  , et coniudicibus eius, a nobis obtinuerit delegari, postmodum, licet in eadem fuerit questione processum, tractu temporis, antequam ad  definitiue sententie calculum ueniretur, idem episcopus prefatum R. in suum familiarem admisit, sine quo reliqui duo iudices  , secundum quod in nostris litteris mandabatur, in causa  procedere non ualebant, et alter ipsorum  officialis est episcopi supradicti; propter quod aduerse parti poterat suspectus haberi. Unde, cum ex causa huiusmodi, tam episcopus quam officialis predictus, utpote quos idem R. in iudices postularat, et ipse familiaris eorum postmodum est effectus, ab aduersa parte possent merito recusari, decisionem ipsius cause, uestre petiit discretioni committi. Quocirca, discretioni uestre per apostolica scripta mandamus, quatenus, si ita est, nisi, postquam familiaris eius effectus est, litigare consenserit coram illo, in causa ipsa secundum priorum continentiam litterarum, ratione preuia, remoto appellationis obstaculo, procedere non tardetis. Alioquin, partes ad priorum iudicum reducatis examen.] Quod si  non omnes duo uestrum, etc.

Datum, uI Kalendas Februarii.



CC  . . . . . . uERCELLENSI EPISCOPO  , . . . . . . ABBATI DE TILETO  , ETC . . . . . . PRESBYTERO ALBERTO MANTUANO. Qualiter et quomodo procedere debuerint aduersus Nouariensem, et Yporiensem episcopos. Agitur etiam de cessione episcoporum Astensis et ueronensis. 


»  [  Qualiter et quando] debeat prelatus procedere ad inquirendum et puniendum subditorum excessus, ex auctoritatibus Noui et ueteris Testamenti colligitur euidenter, ex quibus super hoc postea processerunt canonice sanctiones. Legitur enim in Euangelio, quod uillicus ille, qui diffamatus erat apud dominum suum,  quasi dissipasset bona ipsius, audiuit ab illo: Quid hec audio de te? redde rationem uillicationis tue, iam enim non poteris uillicare . Et in Genesi, Dominus ait: Descendam et uidebo, utrum clamorem qui uenit ad me opere compleuerint . Ex quibus auctoritatibus manifeste probatur, quod non solum cum subditus, uerum etiam cum prelatus excedit, si per clamorem et famam eius excessus ad aures superioris peruenerit, non quidem a maleuolis et maledicis, sed a prouidis et honestis, nec semel tantum, sed sepe, quod clamor innuit, et diffamatio manifestat, debet coram Ecclesie senioribus ueritatem diligentius perscrutari, ut, si rei poposcerit qualitas, canonica districtio culpam feriat delinquentis,  non tamen idem sit actor et iudex, sed, quasi deferente fama, uel denuntiante clamore, officii sui debitum exsequatur. Licet autem hoc sit diligenter obseruandum in subditis, diligentius tamen obseruandum est in prelatis, qui quasi signum sunt positi ad sagittam, et, quia non possunt omnibus complacere, cum ex officio teneantur  non solum arguere, sed etiam increpare  ,«  quin etiam interdum suspendere, nonnunquam uero ligare, frequenter odium multorum incurrunt, et insidias patiuntur; et ideo sancti patres prouide statuerunt ut accusatio prelatorum non facile admittatur, ne, concussis columnis, corruat edificium, nisi diligens adhibeatur cautela, per quam non solum false, sed et maligne criminationis ianua precludatur. uerum, ita uoluerunt prouidere prelatis, ne criminarentur iniuste, ut tamen cauerent ne delinquerent insolenter, contra utrumque morbum inuenientes congruam medicinam, ut uidelicet accusatio criminalis, que ad diminutionem capitis, id est ad degradationem intenditur, nisi legitima precedat inscriptio, nullatenus admittatur;  sed, cum super excessibus suis quisquam fuerit diffamatus, ut in tantum iam clamor ascenderit, quod diutius sine scandalo dissimulari non possit, nec sine periculo tolerari, absque dubitationis scrupulo, ad inquirendum et puniendum eius excessus, non ex odii fomite, sed ex caritatis procedatur affectu, quatenus, si grauis fuerit excessus, etsi non degradetur ab ordine, ab administratione tamen amoueatur omnino, quod est secundum sententiam euangelicam, a uillicatione uillicum amoueri, qui non potest uillicationis sue dignam reddere rationem. Hunc igitur ordinem, [si circa uenerabilem fratrem nostrum . . . Nouariensem  episcopum,  obseruastis, intentionem et discretionem uestram in Domino commendamus. Si uero qualibet occasione  pretermisistis eumdem, ne leui compendio ad graue dispendium ueniatur, adhuc ipsum ordinem tempore opportuno uolumus obseruari, ne inde nascantur iniurie, unde iura nascuntur; et ideo, deuotionem uestram rogamus attentius et monemus, obsecrantes in Christo Iesu, qui uenturus est iudicare uiuos et mortuos  , quatenus, ad conscientie uestre iudicium  recurrentes, si forte contra prescriptum ordinem tanquam homines excessistis, non pudeat uos errorem uestrum corrigere, qui positi estis, ut aliorum corrigatis errores, quoniam apud districtissimum  iudicem in qua emensi fueritis, remetietur et uobis; ita uidelicet, ut inueniatis occasionem aliquam congruentem, per quam, ne uestra uilescat auctoritas, quanto cautius et prudentius potueritis supersedeatis ad presens, quoniam, ex iis que inordinate sunt acta, non potest ordinabiliter agi. Si uero prescriptum ordinem custodistis, uolumus et mandamus, quatenus, omni gratia et timore postpositis, Deum solum habentes pre oculis, uia regia incedentes, sine personarum acceptione, in hoc negotio procedatis, iuxta formam quam uobis in aliis litteris  duximus exprimendam, nec timeatis aliquem hominem contra Deum, sed Deum potius supra omnem hominem metuatis. Formam uero iuramenti, quam a clericis Nouariensibus super inquisitione facienda in hoc negotio recepistis, in similibus uolumus obseruari, ut uidelicet iurent clerici, quod super his, que sciunt uel credunt  in sua ecclesia reformanda, tam in capite quam in membris, exceptis occultis criminibus, meram et plenam dicant inquisitoribus ueritatem.] »  De Yporiensi autem episcopo  , uobis rescribendo, mandamus, quatenus eum ad resignationem episcopatus, cum sit insufficiens et inutilis, efficacius inducatis, et, si cedere sponte noluerit, quia probati sunt eius excessus  super dilapidatione et simonia, uos eum, sublato cuiuslibet contradictionis et appellationis obstaculo, ab administratione Yporiensis ecclesie deponatis: facientes eidem ecclesie de persona idonea salubriter prouideri, contradictores, si qui fuerint, per censuram ecclesiasticam compescentes.  Cessionem autem Astensis  episcopi,  non solum ratam, sed et gratam habemus, prouisionem tamen, quam ei de bonis Fructuariensis monasterii, si nobis placeret, facere decreuistis, nobis noueritis non placere, tum quia, sicut accepimus, ex ea idem monasterium graue nimis incurreret detrimentum, tum quia idem episcopus bona illa destrueret, sicut alia iam destruxit, cum sit dilapidator notissimus, et prodigus dissipator. Sustinemus tamen, pro uitando scandalo propinquorum, qui sunt nobiles et potentes, ut ei annuas pensiones, non quidem superfluas, sed solummodo necessarias, in diuersis ecclesiis, sine ipsarum grauamine, assignetis, quatenus, manens apud aliquod monasterium, cum sit monachus, ad honeste uite sustentationem expendat.   Ad hec, nouerit uestra deuotio, quod ueronensis episcopus sepe nobis pro cedendi licentia supplicauit  . Unde, cum ad uisitandam ueronensem Ecclesiam accesseritis, si uideretis expedire, cedendi sibi licentiam auctoritate apostolica concedatis facientes, eidem ecclesie personam idoneam prefici salubriter in pastorem. Constitutiones uero, quas ad correctionem excessuum et reformationem morum, uos non tam fecisse quam innouasse cognouimus, approbamus, uolentes, ut eas faciatis a clericis laudabiliter obseruari, precipientes ex parte nostra prelatis, ut laicis conquerentibus plenam faciant iustitiam exhibere, non obstantibus appellationibus frustratoriis, quas in  eorum grauamen clerici frequenter opponunt, ne, pro defectu iustitie, clerici trahantur a laicis ad iudicium seculare, quod omnino fieri prohibemus, et uos, ne fiat, omnimodis satagatis. Ceterum, aduersus hereticorum fallacias sollicitudinem uestram uolumus uigilare, monentes et obsecrantes in Domino, quatenus ad exstirpandum de agro  Dominico lolium heretice prauitatis prudenter et efficaciter intendatis.«

»Datum, Iu Kalendas Februarii.«



CCI  . . . . . . WIGORNIENSI EPISCOPO  . Quod, excepto die Natiuitatis Dominice, sufficit sacerdoti unam missam celebrare. 

[Consuluisti nos utrum presbyter duas missas in eadem die ualeat celebrare? Super quo tibi duximus respondendum  , quod, excepto die Natiuitatis Dominice, nisi causa necessitatis suadeat, sufficit sacerdoti semel in die unam missam solummodo celebrare.]

 Datum, uII Kalendas Februarii.



CCII  . . . . . DECANO SANCTI THOMAE CRISPEIACENSIS  , SILuANECTENSIS DIeCESEOS ET Gerindo de Crech  . SUESSIONENSI, ET M. Gir. [al. Gerardo] DE SANCTO DIONYSIO NOuIOMENSI, CANONICIS. Causam, inter episcopum Meldensem et abbatissam Iotrensem uertentem, ipsis committit. 

[Olim inter procuratores uenerabilis fratris nostri . . . . Meldensis episcopi  , et dilecte in Christo filie . . . abbatisse Iotrensis  , lite in auditorio nostro legitime contestata, tam super obedientia quam dictus episcopus ab eadem abbatissa conquerebatur sibi esse subtractam in consecratione altarium,  dedicatione ecclesiarum, uelatione uirginum, ordinatione clericorum, exhibitione procurationum, et penitentiis pro maioribus criminibus imponendis, aut aliis que in monasterio et uilla Iotrensibus Meldensis episcopus consueuerat exercere, quam impedimento fori, super quo abbatissa conquerebatur per ipsum episcopum illatas sibi et monasterio suo graues iniurias et iacturas, nos examinationem huius negotii, dilectis filiis . . . Longi-pontis  , et . . . Sancti Iusti  abbatibus, et magistro G. archidiacono Suessionensi, duximus committendam  ; qui, auditis confessionibus, receptis testibus, et allegationibus intellectis, causam ipsam sufficienter instructam, cum quorumdam instrumentorum rescriptis,  ad nostrum remiserunt examen, prefigentes partibus terminum competentem, quo recepture sententiam nostro se conspectui representarent. Partibus igitur in nostra presentia constitutis, postquam de meritis cause fuimus sufficienter instructi, de fratrum nostrorum consilio, restitutionem obedientie super prescriptis capitulis, salua questione proprietatis, adiudicauimus episcopo faciendam, illis duntaxat exceptis, super quibus in clero et populo uille Iotrensis asserebat obedientiam sibi fuisse subtractam, super quibus ab impetitione  episcopi, quoad iudicium possessorium, absoluimus abbatissam, eumdem episcopum nichilominus absoluentes super impedimento fori, de quo eum ad restitutionem damnorum impetierat abbatissa. Quocirca,  discretioni uestre per apostolica scripta mandamus quatenus, prelibatam sententiam, per censuram ecclesiasticam, facientes firmiter obseruari, postquam idem episcopus fuerit restitutus, audiatis que super iure proprietatis proposita fuerint coram uobis, et causam, sufficienler examinatam, ad audientiam nostram fideliter remittatis, per nostre definitionis sententiam terminandam. Si uero prefatus episcopus, infra mensem post factam sibi restitutionem, nollet coram uobis super petitorio respondere, uos, eum de contumacia punientes, abbatissam in possessionem libertatis super prescriptis capitulis reducatis. Nullis litteris obstantibus, preter assensum partium, etc.  Quod si non omnes . . . duo uestrum, etc.

 Datum Rome apud Sanctum Petrum, u Kalendas Februarii, pontificatus nostri anno octauo.]



CCIII  . . . . . . . . TOLETANO ARCHIEPISCOPO, ET . . . . . EPISCOPO ZAMORENSI. Ut Castelle et Legionensem reges Hierosolymitani hospitalis fratribus quedam oppida possessionesque restituere compellant. 

Ad nostram noueritis audientiam peruenisse, quod, cum, procurante illo qui operibus pacis inuidet, inter carissimos in Christo filios nostros . . . . Castelle, et . . . . . Legionensem reges illustres, belli seditio mota esset, ac multa fuerint hinc inde  hostiliter attentata, dilecti filii . . . prior, et fratres hospitalis Hierosolymitani in Hispania constituti, confidentes in illo qui posuit fines suos pacem, et nichilominus de regum ipsorum benignitate sperantes, qui, licet bellum mouerent ad inuicem, paupertatem suam non credebant esse illorum incursibus exponendam, castra sua et uillas, in utriusque regni confinio constituta, non premunierunt ut hostes, sed ut hospites repararunt. Rex uero Castelle, preter fiduciam eorumdem, duo castra hospitalis eiusdem, uidelicet Fraxin. et Paradinas, et tres uillas, scilicet Taurisellam, Taraucam et Portam, sita in confinio regni sui, eis abstulit uiolenter, non rememorans, dum hec ageret, quod periculosissimum sibi erat, inuadendo iura seruorum suorum, effici  hostem Christi, dum contra faciem insurgeret inimici. Licet autem, tu, frater archiepiscope, regem eumdem ad restitutionem eorum de mandato nostro monueris, nondum tamen in hoc acquiescere procurauit, unde, predicti fratres damnum se queruntur grauissimum incurrisse. Nos uero, quia saluti regis ipsius non expedit uillas et castra ipsa contra Deum taliter detinere, ipsum per litteras nostras monendum duximus et hortandum, ut ea conquerentibus, ut tenetur, restituere non postponat. Quocirca, fraternitati uestre per apostolica scripta mandamus, et districte precipimus quatenus, si rex ipse, quod non credimus, adimplere forte neglexerit quod mandamus, uos, quantumcunque nobis molestum existat eum in aliquo aggrauare, quia  tamen magis Deo deferre quam homini nos oportet, ipsum ad id, sicut iustum fuerit, monitione premissa, per censuram ecclesiasticam, appellatione remota, compellatis; attentius prouisuri, ut mandatum apostolicum taliter implere curetis, quod ex defectu uestro predicti fratres dispendium non incurrant, et nos sollicitudinem uestram possimus non immerito commendare, qui non possemus non ferre moleste, si ad hoc exsequendum exhiberetis uos tepidos uel remissos. Quod si non ambo . . . alter, etc.

Datum, u Kalendas Februarii.



CCIu  . . . . . . . ABBATI  , ET FRATRIBUS EuESHAMENSIS CeNOBII. Causam, inter ipsum et episcopum Wigorniensem, super iurisdictione uertentem definit. 


[Ex ore sedentis in throno procedit gladius bis acutus, quoniam ex ore Romani pontificis, qui presidet apostolice sedi, rectissima debet exire sententia, que contra iustitiam nulli parcat, sed reddat quod suum est unicuique. Cum igitur inter uos, et uenerabilem fratrem nostrum . . . . . . . Wigorniensem episcopum  , super monasterii uestri subiectione ac libertate controuersia uerteretur,] et nos eam examinandam commisissemus iudicibus delegatis,  qui causam eamdem sufficienter instructam ad nostram presentiam remiserunt, certum partibus terminum prefigentes, quo cum instrumentis et attestationibus nostro se conspectui presentarent sententiam recepture. Partibus igitur in nostra presentia per procuratores idoneos constitutis, audientiam prebuimus liberam et benignam. Et quidem, [monasterii uestri proposuit procurator, quod idem monasterium ab ipsa sui fundatione liberum exstitit et exemptum, ad hoc probandum priuilegia predecessorum nostrorum inducens, duo uidelicet  Constantini, unum Innocentii, et alterum Alexandri, nec non indulgentias Clementis et Celestini, quorum usum continuum a longis retro temporibus per depositiones testium ostendere nitebatur.]  In primo siquidem priuilegio Constantini continebatur expressum, quod sancte recordationis Egwinus  , Wigorniensis episcopus, ad apostolicam sedem accedens, uisionem quamdam, qua se beata Maria manifestauit eidem, prefato predecessori nostro reuerenter exposuit  , et tunc temporis Anglorum Kenredus et Offa, cum quibus iam dictus episcopus apostolorum limina uisitauit, in loco uisionis ostense, de bonis suis plurima beneficia in presentia eiusdem predecessoris nostri regia liberalitate donarunt, que ipse auctoritate apostolica confirmauit  , quatenus in eodem loco monachorum  congregatio, secundum beati Benedicti Regulam, que minus in illis partibus tunc uigebat, ad diuini nominis constitueretur honorem; unde, prefatus pontifex Brithwaldo  , Britanniarum primati, per apostolica scripta mandauit  ut, coadunato concilio, constitueret ouile  , diuinitus ostensum, apostolica auctoritate munitum, et regia liberalitate donatum sibi et successoribus suis, memorato Egwino episcopo assistente, curam animarum eiusdem ecclesie, precipue iniungendo ut ab omni peruasorum impulsu et tyrannorum incursu, potestate sibi tradita, defensaret; si quid uero sinistre partis inibi comperiretur oriri, eiusdem primatis auribus potius deferretur, quam per alicuius occultam sententiam locus sanctus deprauaretur  iniuste. Ipsum ergo locum, quoniam antedicti reges libertate donarunt, et idem predecessor noster apostolice sedis auctoritate donauit, ut nullus cuiuscunque ordinis homo, quod ipse constituerat, deprauare ac diminuere attentaret. [In secundo uero priuilegio eiusdem Constantini pape perspeximus contineri, quod ipse prefato primati per apostolica scripta mandauit, ut ecclesias Dei, per Britanniam constitutas, protegeret et foueret, inter quas eam, que nuperrime nunc a uenerabili uiro, Egwino episcopo, apostolica et regia auctoritate fuerat constituta, ditioni eius precipue submittebat, ut eam ab omni aduersariorum impugnatione liberam in perpetuum reddere procuraret, constituens, ut idem locus sub monarchia proprii abbatis  ab omni tyrannica exactione sit liber, et nullus, cuiuscunque ordinis, homo aliquid ibi grauamen inferre presumat. Abbas autem, secundum auctoritatem canonicam, uel de ipso monasterio, uel de parochia Wictiorum, a fratribus eligatur, qui libere ac canonice, sine aliqua exactione, in eadem ecclesia benedictus, ob reuerentiam uenerabilis Egwini, qui, episcopali sede dimissa, in eodem monasterio factus est abbas, annulo in celebratione solummodo missarum utatur, primumque locum semper obtineat post presulem Wictiorum. Ex horum ergo priuilegiorum capitulis, monasterii uestri procurator nitebatur ostendere quod ipsum monasterium, a prima sui fundatione, ab omni episcopali iurisdictione fuit prorsus exemptum; tum, quia dicitur  apostolica tantum et regia auctoritate constructum, unde, nonnisi ad apostolicam sedem in spiritualibus, et regiam coronam in temporalibus, intelligitur pertinere, cum summus pontifex non consueuerit aliquod  monasterium ut sua construatur auctoritate mandare, nisi quod in fundo sibi donato fuerit construendum; tum, quia locum ipsum, quem reges donasse, dicuntur regia liberalitate, et ipse donauit, ut, sicut illi donauerunt eum libertate, quantum ad temporalia, sic et iste, quantum ad spiritualia, intelligatur libertate donasse, cum ad illos utique temporalia, et ad istum spiritualia pertinerent; tum etiam, quia curam animarum eiusdem ecclesie precipue iniunxit Britanniarum primati, quam et ditioni eius precipue dicitur submisisse, ut, si quid ibi oriretur sinistri, per ipsius corrigeretur industriam et cautelam, unde, uidetur correctionem ipsius loci ei solummodo commisisse, sicque ad alium minime pertinere; tum, quia prefatum locum sub  monarchia proprii abbatis manere decreuit, unde, cum monarchia interpretetur unicus principatus, uidetur, quod abbas ipsius loci solus in eodem loco principalem obtinet potestatem. Quod autem uerba priuilegiorum ipsorum intelligi debeant tali modo, sequentia priuilegia manifestius declarare uidentur: nam, in priuilegio felicis memorie Innocentii continetur, ne aliquis episcopus in ipsa abbatia, uel capellis ipsius, synodum, uel capitulum, ordinationes, uel missas publicas, nisi inuitatus ab abbate et fratribus ipsius loci, celebrare presumat, et cum abbas in eodem monasterio fuerit electus, absque omni exactione, a quocunque maluerit episcopo in ipsa benedicatur ecclesia, dummodo catholicus fuerit, et gratiam babeat apostolice sedis. Idem etiam Innocentius,  Constantini uestigiis inherendo, decreuit ut solummodo penes abbatem ipsius loci, totius domus et ecclesie, aliorumque locorum ad eamdem ecclesiam pertinentium, pastoralis cura consistat, et eorumdem ordinatio in ipsius tantum potestate permaneat, sicut est hactenus obseruatum. In priuilegio uero Alexandri pape perspicitur contineri, ut chrisma, oleum sanctum, consecrationes altarium, ordinationes clericorum qui ad sacros fuerint ordines promouendi, a quocunque maluerint episcopo communionem et gratiam apostolice sedis habente, fratres ipsius loci suscipiant, statuto, ut Wigornienses episcopi aliquid ab eis iniuste non exigant, sed iis tantum contenti permaneant, que antecessores eorum antecessoribus suis constat rationabiliter  impendisse. In fine uero subiungitur: Ut salua sit apostolice sedis auctoritas, nec dicitur: Quod diecesani episcopi canonica sit salua iustitia, cum in monasteriis non exemptis, secundum approbatam  Ecclesie Romane consuetudinem, diecesano episcopo canonica iustitia conseruetur. In indulgentiis autem bone memorie Clementis et Celestini patenter innuitur, quod idem cenobium ad iurisdictionem beati Petri nullo pertineat mediante, cum hoc in proemio premittentes, sic inferant consequenter. Hac itaque ratione inducti, usum chirothecarum et annuli, dalmatice, tunice, sandaliorum et mitre tibi duximus concedendum. Per id ergo, quod pastoralis cura totius domus et ecclesie penes abbatem solummodo decernitur permanere, illud dilucidatur ab Innocentio, quod fuerat a Constantino statutum, ut uidelicet idem locus sub monarchia proprii abbatis liber existat; unde, cum pastoralis cura totius domus et ecclesie penes abbatem solummodo debeat  permanere, patet profecto quod episcopus pastoralem ibi curam exercere non debet, cum et abbas illius loci, absque omni exactione, infra suam ecclesiam debeat benedici. Unde, nec professio, nec obedientia debet ab illo requiri. Quia uero quedam ad pastoralem sollicitudinem pertinentia, per se ipsum abbas exercere non potest, ut nichil ei desit quod pertineat ad plenitudinem libertatis, conceditur illi ab Alexandro, ut ecclesiastica sacramenta libere percipiat a quocunque maluerit episcopo, communionem et gratiam apostolice sedis habente. Per id autem, quod idem locus asseritur ad iurisdictionem beati Petri solummodo pertinere, sicut innuitur in Indulgentiis Clementis et Celestini, uidetur  illud manifestius declaratum, quod Constantinus papa locum ipsum dicitur libertate donasse, tutelam eiusdem Britanniarum primati, tanquam suo uicario, uel legato, committens. [Porro, in priuilegio Constantini quiddam contineri perspicitur, per quod idem cenobium uidetur ad iurisdictionem episcopi pertinere, uidelicet, quod abbas eiusdem primum locum post Wictiorum  presulem semper obtineat; unde, cum locum istum obtinere non possit in generali concilio, neque prouinciali, quoniam absonum esset, ut abbas primus post illum super alios episcopos resideret, relinquitur ergo, quod locum istum in episcopali synodo intelligatur habere, quare tenetur ad synodum episcopalem accedere, ac per hoc, ipsius statuta recipere ac seruare. In priuilegio  uero Alexandri pape quiddam aliud continetur per quod diecesanus episcopus in eodem cenobio iurisdictionem suam, etsi non omnibus, in quibusdam tamen, retinuisse uidetur, cum in illo dicatur, ut Wigornienses episcopi a fratribus eiusdem loci aliquid iniuste non exigant, sed iis tantum contenti  permaneant, que predecessores eorum antecessoribus suis constat rationabiliter impendisse; unde constat quod abbates episcopis aliquas de suis rationibus exhibere tenentur. Nos igitur, his et aliis diligenter auditis, et perspicaciter intellectis, cum a neutra parte per testes prescriptio sit probata, de communi fratrum nostrorum consilio sententialiter definimus, quod Eueshamense cenobium liberum est in capite tanquam ab episcopali iurisdictione prorsus exemptum, soli Romano pontifici et Ecclesie Romane subiectum, tutela tamen ipsius Cantuariensi archiepiscopo reseruata. In membris autem, uidelicet illis, que non probantur exempta, diecesano episcopo ipsum decernimus subiacere, propter quod abbas ad synodum eius debet accedere, primumque  locum post Wigorniensem episcopum obtinere. Pro ipsis quoque membris, ut diximus, non exemptis, idem abbas tenetur Wigorniensi episcopo exhibere reuerentiam, obsequium et honorem, quibus Wigorniensis episcopus, sibi competenter exhibitis, debet remanere contentus.] Quia uero priuilegium meretur amittere, qui concessa sibi abutitur libertate, uolumus et mandamus ut, quanto liberiores estis a seruitiis secularibus, tanto uos arctius mancipetis diuine per omnia seruituti. Decernimus ergo . . . . . nostre definitionis, etc.

Datum, Xu Kalendas Februarii



CCu  . . . . . . ELIENSI  , ET . . . . . ROFFENSI  EPISCOPIS; et magistro B. Londoniensi. De eodem argumento ac in epistola 204. 


[Auditis et intellectis attestationibus, instrumentis et allegationibus, in causa  que uertitur inter uenerabilem fratrem nostrum . . . . . . . Wigorniensem episcopum  , et dilectum filium, Eueshamensem  abbatem  super ecclesiis in ualle de Euesham constitutis, quas episcopus asserit ad se diecesana lege spectare, abbas autem eas esse ab eius iurisdictione prorsus exemptas,] cognouimus euidenter, ecclesias illas per priuilegia pontificum Romanorum non esse ab episcopali iurisdictione subtractas, nisi forte uallis de Euesham sit ille locus, quem, a duobus regibus, Kenredo uidelicet et  Offa, liberalitate donatum, bone memorie Constantinus papa libertate donauit  , sicut in ipsius priuilegio continetur. [uerum, tanto tempore probantur per testes ab abbatibus Eueshamensibus pleno iure possesse, ut uideantur in eis ius episcopale legitime prescripsisse,] nisi forte per tantum  temporis Wigorniensis ecclesia interim uacauisset, ut, tempore uacationis subducto, prescriptio minime sit completa. Licet autem utrinque sit in causa conclusum, quia tamen utraque pars necessariam, ut asserit, probationem omisit, nos, attendentes, quod utraque ecclesia fungitur uice minoris, equitate pensata, utramque restituimus contra reliquam ad probandum rationem omissam, ne alterutra propter huiusmodi negligentiam graui iactura ledatur. [Quocirca, discretioni uestre per apostolica scripta mandamus quatenus, inspectis predictorum regum  , que abbas super predicta libertate asserit se habere, si per illa constiterit, quod uallis de Euesham sit ille locus quem prefatus  predecessor noster libertate donauit, absoluatis Eueshamensem  abbatem ab impetitione Wigorniensis episcopi super ecclesiis memoratis, et, adiudicantes illas abbati pleno iure subiectas, episcopo super illis perpetuum silentium imponatis. Quod si abbas in hac probatione defecerit, audiatis probationes super tempore, quo infra  quadraginta annos sedes episcopalis uacauit, et, si per tantum temporis uacasse constiterit  ut, illo subducto, non sit quadragenaria completa prescriptio, uos, in illis ecclesiis ius episcopale adiudicetis episcopo, et super illo perpetuum silentium imponatis abbati. Si autem exceptionem huiusmodi episcopus non probauerit, quia tamen interruptionem probauit circa processionem Pentecostalem in uilla et ecclesia de Mortona, et receptionem ac procurationem archidiaconi,  nec non solutionem denariorum sancti Petri in ualle de Euesham, circa cognitionem quoque causarum matrimonialium, et capellani suspensionem in predicta uilla de Morton, et interdictum capellarum in prefata uilla de Euesham, uos super his ius episcopale adiudicetis eidem, si tamen circa suspensionem et interdictum huiusmodi infra quadraginta annos interruptio facta fuit, in ceteris ei silentium imponentes, quas abbas prescripsisse probatur.] Quod si forte noluerint sententiam definitiuam a uobis accipere, uos, receptis probationibus prelibatis, eas nobis sub sigillis uestris fideliter destinetis, prefigentes partibus terminum competentem, quo per procuratores idoneos recepture sententiam  nostro se conspectui representent. Testes . . . nullis litteris obstantibus preter assensum partium, etc. Si uero non omnes . . . duo uestrum ea, sublato appellationis obstaculo, exsequantur.

Datum, III Nonas Februarii.



CCuI. EISDEM. De eodem argumento ac in Epistolis 204 et 205. 

Presentium uobis auctoritate mandamus quatenus,  si in causa uenerabilis fratris nostri . . . Wigorniensis episcopi, et dilecti filii, Eueshamensis abbatis, quam sub certa forma uobis duximus committendam, falsi contigerit incidere questionem super priuilegiis duorum regum Kenredi et Offe, que proponitur idem abbas habere, uos, auctoritate nostra suffulti, de ipsa, sublato cuiuslibet contradictionis et appellationis obstaculo, cognoscentes, eam fine debito termis etis; facientes . . . nullis litteris, etc. Quod si non omnes, etc.

Datum, uII Idus Februarii.



CCuII  . . . . ROFFENSI EPISCOPO  . Ut perseueret in regimine et cessionem non querat. 


Usque in senectam et senium in officio pastoralis cure perductus, in tuo certamine didicisti quam laboriosa militia sit uita hominis super terram, quod licet: Bonum certamen certaui , cum Apostolo possis dicere, ut tamen corona tibi iustitie de reliquo reponatur, cursum te decet perfecti operis consummare. Quantumlibet enim, senectute grauatus, noctes tibi laboriosas enumeres, et, tanquam fatigatus ceruus, umbram quietis . . quantumlibet inter uie scalores aporians  patrie dilectione traharis, et, uelut emeritus mercenarius, operis tui finem anxius prestoleris, expedit tibi tamen uirtutem in infirmitate perficere, ac te fortius in Domino confortare; sciensque quod apud  extraneum defixeris manum tuam, cum tibi commissi gregis animas in tuam animam suscepisti, non sic debes portum tibi quietis appetere, ut nauigantes hactenus tecum filios, sine remigis adiutorio, patiaris in hoc mari magno et spatioso cum timore naufragii fluctuare, quoniam non sic potes pulchre Rachelis speciem concupiscere, ut filios quos peperit tibi te deceat abiurare. Sane, si credis illum Domino displicere, cuius fieri dies paucos, et accipi episcopatum eius ab altero, sermo Dauidicus imprecatur, tu, cum plenus dierum sis, officium non debes pontificale refugere, quia forsan ideo in te Dominus cum annorum numero tesseram fecit crescere meritorum, ut, quod ad erudiendum minus  fortasse potest etas imbecillis in uerbo, ueneranda canities plena meritis suppleat in exemplo. Monemus ergo fraternitatem tuam, et hortamur attentius, per apostolica tibi scripta mandantes quatenus, diligenter attendens, quod adhuc sis populo Dei necessarius, laborem pastoralis regiminis non recusos, iactansque tuum in Domino cogitatum, nichil contra uoluntatem Altissimi statuas de te ipso, qui forte diebus tuis ideo dies addidit, quia nondum substituendum tibi pontificem opportunum preuidit, nec  de tua senectute diffidas, quam, natura cedente, miraculo potens est ille in generatione multorum fecundam reddere, qui ex utero senectutis et sterilitatis, prolem dignatus est, quam iuuentus negauerat, suscitare. Cum enim hactenus in Ecclesia tibi commissa salubriter ministraris, si, quod absit! alius, te cedente, minus utilis assumatur, ad ipsam profecto non parum in ipsa quiete, quam appetis, turbareris, cum, ubi bene tuum exercueras ministerium, non absque dolore cerneres inutilis ministri defectum, fieretque ut tantum in arce speculationis tibi deperisse cognosceres, quantum Ecclesie per te subtractum esse uideres.

Datum, Kalendis Februarii.



CCuIII  . . . . . PRIORI SANCTI uICTORIS PARISIENSIS . . . . SYMONI SUCCENTORI SILuANECTENSI, ET MAGISTRO S. DE LANGUET, THEOLOGO PARISIUS COMMORANTI  . Causam inter abbatissam de Footel, et abbatem Sancti Dionysii in Francia uertentem ipsis committit. 


Dilecte in Christo filie, abbatissa et sorores de Footel  , nobis grauiter sunt conqueste, quod, cum in possessione prioratus de Argentolio, de quo inter eas et abbatem  ac monachos Sancti Dionysii, Parisiensis dieceseos, agitatur, inducte fuerint auctoritate commissionis nostre causa rei seruande, monachi eas inde per uiolentiam eiecerunt,  et quoniam a monachis propter hoc legitima cautio data non fuit, licet nos decreuimus eam esse prestandam, ueram possessionem prioratus illius sibi concedi petebant, cum fructibus medio tempore iam perceptis. Magister autem Thomas, procurator partis aduerse, dicebat ipsum abbatem eam cautionem super hoc iudicibus prestitisse, qua contenti fuerunt. Unde, cum non fuerit ex parte monialium appellatum, postulabat instanter super petitione huiusmodi monialibus ipsis silentium prorsus imponi. Quia igitur nobis non constat de premissis, mandamus quatenus, partibus . . . . quod  iustum fuit . . . . facientes, etc. Quod si non omnes . . . . duo uestrum, etc.

Datum, etc., Iu Non. Februarii.



CCIX  . I. SANCTAE MARIAE IN uIA LATA DIACONO CARDINALI, APOSTOLICAE SEDIS LEGATO  . Regem Anglie ab inferendis decano Sarisberiensi aliisque iniuriis reuocare iubet. 

Cum carissimo in Christo filio nostro, Ioanni, regi Anglorum illustri, apostolicas preces misissemus, ut erga dilectum filium, magistrum R. decanum Saresberiensem  , et alios, tum clericos, tum laicos, qui occasione negotii Wintoniensis Ecclesie ipsius offensam incurrerant, se clementem et propitium  exhiberet, et illos etiam liberaret, si qui detinerentur in uinculis hac de causa, illosque libere redire permitteret, qui propter hoc exsilium patiuntur, eis omnibus restitutis, si qua illis hac de causa forsitan sunt ablata, idem rex, de quo uehementius admiramur, preces apostolicas non admisit, sed, litteris nostris receptis respondit, quod ipsum decanum et clericos eius non leserat. De laicis autem nichil ad nos pertinebat omnino, sed si ille qui exsulabat a regno, ipsius curie uellet subire iudicium, sibi placebat. Nos autem eumdem per litteras nostras monendum duximus et hortandum, ut eidem decano qui nobis ob suorum exigentiam meritorum charus est admodum et acceptus, ac suis, et laicis etiam, qui occasione negotii  Ecclesie Wintoniensis regiam indignationem incurrerant, suam penitus remittat offensam, et misericors illis existat, ut a summo iudice, qui in ira sua non obliuiscitur misereri, misericordiam consequatur. Quocirca, discretioni tue per apostolica scripta mandamus quatenus, si rex ipse, quod non credimus, secus forte duxerit faciendum, tu, quia ex iniuncto nobis incumbit officio ne membra Ecclesie inclementer tractari sinamus, auctoritate nostra suffultus, nullius contradictione uel appellatione obstante, circa predictum decanum, et archidiaconum  Wintoniensem, et alios, tam clericos quam laicos, statuas quod uideris statuendum, regem ipsum a molestatione ipsorum, si necesse fuerit, qua uideris expedire districtione compescendo.

Datum, Kalendis Februarii.



CCX  . . . . . PRIORI SANCTI uICTORIS PARISIENSIS, SYMONI SUCCENTORI SILuANECTENSI, ET MAGISTRO S. DE LANGUET, THEOLOGO PARISIUS COMMORANTI. De eodem argumento ac in epistola 850 

Significauerunt nobis per litteras suas uenerabilis frater noster, G.  . Siluanectensis episcopus, et dilectus filius, I. abbas sancti uictoris  Parisiensis, et F. Aurelianensis decanus  , quod,  cum causa que uertitur inter abbatem et monachos Sancti Dionysii ex una parte, ac abbatissam et moniales de Footel ex altera, tam super proprietate quam possessione prioratus de Argentolio, sibi a nobis commissa fuisset, et moniales, super causa proprietatis prius litem ingresse, testes produxissent in illa, postmodum possessionis iudicium suspenso petitorio intentarunt, quod eis de iure licere ipsi, de prudentum consilio, per interlocutoriam sententiam declararunt. Unde, cum in causa possessionis quam moniales petebant, ea uidelicet ratione, quod ille quibus ipse successerant, inde fuerant uiolenter eiecte, testes fuissent ab utraque parte producti, et eo usque processum, ut publicatio fieri  iam deberet, petebant moniales predicte depositiones testium in causa possessionis tantummodo publicari; sed contradicebant monachi, allegantes quod, sicut causa proprietatis fuerat prius cepta, ita debebat accipere prius finem, uel saltem, tam super petitorio quam super possessorio, testes simul publicari debebant. Ipsi uero, auditis hinc inde propositis, cum super hoc uellent interloqui, habito consilio sapientum, monachi adiecerunt quod super causa proprietatis productioni testium renuntiauerant moniales quod, cum pars aduersa negaret, et inter partes quasi dubium uerteretur, interlocuti fuerunt, quod attestationes in possessorio publicarent, et super renuntiatione monialium probationes monachorum audirent; sed ab hac interlocutoria  monachi ad nostram audientiam appellarunt. Ipsi autem, diem alteram partibus prefigentes ut deliberarent an deberent huiusmodi appellationi deferre, conuocatis prudentibus, de ipsorum consilio, sententiam suam minime reprobantes, parti monachorum audientiam indulserunt, si forte rationem aliquam allegarent ad retractandam predictam sententiam efficacem, qui tandem post allegationes suas appellationi prius facte fortiter insistebant. Quia uero uix poterant assessores Parisius inuenire, quin dicerentur esse suspecti, quamuis pars monialium tandem diceret quod,  quemcunque tres insimul euocarent, illum non haberent ullo modo suspectum, ipsi tamen, considerantes arduitatem negotii, hec nobis intimanda duxerunt, partibus iniungentes ut in festo sancti Luce euangeliste, proximo tunc futuro, nostro se conspectui cum huiusmodi litteris presentarent. Cum autem litteris ipsis, hanc seriem continentibus, prefati abbas Sancti uictoris, et decanus Aurelianensis sua pariter appendissent sigilla, iam dictus Siluanectensis episcopus suum distulit sigillum apponere, pro eo quod monachi Sancti Dionysii querebantur quedam omissa fuisse que fuerant apponenda. Unde, partibus reuocatis, diem in crastino Sancti Remigii prefixerunt, monachis firmiter asserentibus quod moniales in causa proprietatis  tres testium productiones habuerant, et in easdem fuerat iam conclusum, ita, quod in producendis testibus super causa proprietatis eas non erant ulterius audituri, ac super his probationes legitimas offerebant; sed hec omnia pars aduersa negabat. uerum, cum propter hoc tam abbatissa pro parte sua, quam magister Thomas pro parte abbatis et monachorum, circa octauas beati Martini, que fuerant pro termino partibus assignate nostro se conspectui presentandi, ad nostram presentiam accessissent, et nos eis in consistorio nostro plenam audientiam dedissemus, idem magister adiecit quod sepe fuit ex parte abbatis et monachorum a delegatis iudicibus postulatum, ut in causa possessionis  quartam eis productionem concederent cum solemnitate legali, quam cum eis penitus denegarent contra legitimas sanctiones, ipsi, sentientes se iniuste grauari, post interlocutoriam de publicandis testibus in possessorio promulgatam, protinus ad nostram audientiam appellarunt, quod ex testimonio quarumdam specialium litterarum predicti Siluanectensis episcopi nitebatur ostendere, inter multa scribentis, quod in additione illa, que in reuocatione partium primis litteris facta fuit, petebant monachi clausulam illam apponi, scilicet, quod adhuc restabat eis super possessorio iudicio quarta productio, solemnitate iuris adhibita, et super hoc probationes necessarias offerebant, idemque magister assertionem suam promittebat se legitimis  testibus probaturum. Abbatissa uero, relationi trium delegatorum innitens, et quibusdam eorum litteris continentibus, quod diem tertiam post purificationem Beate Marie ad publicationem testium assignauerant, super possessione a parte productorum utraque, quod ab eodem magistro fuerat superadditum, asserebat penitus esse falsum. Nos igitur, his et aliis diligenter auditis que fuerunt hinc inde proposita, de communi fratrum nostrorum consilio, discretioni uestre per apostolica scripta mandamus quatenus, Parisius conuenientes in unum, si per legitimas uobis probationes constiterit abbatem et  monachos quartam productionem testium cum iuris solemnitate super possessorio petiuisse, seque propter hoc infra decem dies post interlocutoriam sententiam appellasse, nisi forte iudices quartam productionem negauerint, pro eo quod uoluerint effrenatam multitudinem testium refrenare, uos prefatos abbatem et monachos ad quartam productionem testium admittatis, adhibita solemnitate legali, eos, si in probatione defecerint, in expensas legitimas condemnantes. Et, nisi adeo sit in petitorio iam processum, ut plene possit de proprietate liquere, uos causam possessionis, ad quam de iuris beneficio abbatissa et moniales habuere recursum primitus, terminetis, in causa proprietatis postmodum legitime processuri; alioquin, questionem  terminetis simul utramque. Illos uero quos in eas uel capellanum illarum manus uiolentas constiterit iniecisse, tandiu denuntietis excommunicationis uinculo subiacere, donec inde satisfaciant competenter, et cum uestrarum testimonio litterarum ad sedem ueniant apostolicam absoluendi. Testes autem qui fuerint nominati, si se gratia, odio uel timore subtraxerint, per censuram ecclesiasticam, cessante appellatione, cogatis ueritati testimonium perhibere. Obtestamur ergo uos, et obsecramus in Christo Iesu, qui uenturus est iudicare uiuos et mortuos, ut, amore carnali et seculari timore postpositis, uia regia procedatis, ita, quod neque ad dexteram, neque ad sinistram aliquatenus declinetis,  sed, friuolis exceptionibus et malitiosis occasionibus non obstantibus, omni prorsus appellatione cessante, iuste quod iustum est iudicetis, reddituri propter hoc Deo in districto examine rationem, nullis litteris obstantibus, preter assensum partium, a sede apostolica impetratis. Quod si non omnes . . . . duo uestrum, etc.

Datum . . . . Kalendis Februarii, anno octauo.



CCXI. FIDELIBUS NOSTRIS ET POPULO RADICOFANENSIBUS. Facultas eligendi consules.

Apostolice sedis benignitas, que usque ad nationes extenditur, tanto copiosius exuberare debet erga domesticos et uassallos, quantum ipsorum cura et sollicitudo sibi familiarius est annexa, et, cum  a filiis suis diligi appetat potius quam timeri, eo quod sibi seruilis timor non placet, quem caritas foras mittit, licet a suis aliquando offendatur, si conuerti uoluerint, parcere uult potius quam ulcisci, et eligit magis delinquentes corripere in spiritu lenitatis, quam ipsos ferire gladio ultionis, ut, sicut infideles et extraneos ad deuotionem suam mansuetudinis sue clementia euocat et adducit, ita quoque domesticos et fideles in fidelitate sua stabiliat et confirmet. Quamuis igitur nos hac uice non leuiter offenderitis, et ad iracundiam nos tanto amplius prouocauerit factum uestrum, quanto a uobis, quos tanquam speciales filios et deuotos sincere dilectionis  brachiis amplexamur, minus credebamus offendi, quia tamen, misericordiam implorantes, ad mandatum nostrum humiliter accessistis, iuramenta, obsides et fideiussores pro mille libris super facto consulum exhibentes, ut in fidelitate nostra uestra deuotio fortius accendatur, uobiscum mitius agere uolumus, et preces uestras, quantum cum honore nostro possumus, benignius exaudire. Ideoque consulum electionem, quandiu nobis placuerit, uobis duximus concedendam, ita quod ex hoc nobis nullum preiudicium generetur; per apostolica scripta precipiendo mandantes quatenus nunquam consules eligere presumatis, absque nostra uel castellani nostri conniuentia et assensu; sed, cum electionem ipsam celebrandam duxeritis, nostrum  uel castellani nostri requiratis assensum, sed antequam ipsum assensum mereamini obtinere, non presumant electi consules exercere officium consulatus, iuraturi rationes et consuetudines nostras se fideliter conseruaturos. Si uero, quod absit! contra mandatum nostrum facere presumpseritis, periurii notam et fideiussionis penam pariter incurratis.



CCXII. N. DECANO, ET CAPITULO CENOMANENSIBUS. Causam inter ipsos et capitulum Sancti Petri de Curia, de interdicto, ab episcopo uel capitulo Cenomanensi lato, obseruando definit. 

 Cum inter uos ex una parte, et canonicos Sancti Petri de Curia ex altera, super eo quod dicti canonici Sancti Petri generale interdictum a uenerabili fratre nostro . . . . episcopo uestro  , uel uobis, in ciuitate Cenomanensi positum, non seruabant, questio uerteretur, utraque pars, ut eadem causa fine posset debito terminari, suum nuntium ad sedem apostolicam destinauit. Partibus igitur in nostra presentia constitutis per procuratores idoneos, audientiam prebuimus liberam et benignam, et quidem ecclesie uestre proposuit procurator quod, cum Cenomanensis ecclesia, suo loco et tempore, pro excessibus secularis potestatis, interdicto uelit supponere ciuitatem, ecclesia beati Petri de Curia, tanquam membrum suo capiti non coherens, campanis  pulsatis, apertis ianuis, diuina officia celebrare, aliis cessantibus, non omisit. Cum autem uenerabilis frater noster, Oct. Ostiensis episcopus  , tunc in partibus illis legationis officio fungeretur, iidem, ad eius presentiam accedentes, suam ei super hoc querimoniam exponere curauerunt. Qui, partibus conuocatis, et rationibus utriusque diligenter auditis et cognitis, cum pars ecclesie Sancti Petri priuilegio sedis apostolice non posset ostendere se munitam, imo ei firmiter constaret quod ex superbia potius ad hoc, quam ex causa rationabili, ducerentur, sententialiter definiuit, quod, cum in ciuitate Cenomanensi positum fuerit interdictum, illud  eadem ecclesia obseruaret, uinculo quoque excommunicationis ac pene ordinis et beneficii eos supponens qui sue ducerent sententie resistendum. Postmodum uero, cum, propter quosdam excessus secularis potestatis, tota Cenomanensis ciuitas supponeretur ecclesiastico interdicto, et ipsis canonicis Sancti Petri denuntiatum fuisset ut a diuinorum celebratione cessarent, et obseruarent sicut alie ipsius ciuitatis Ecclesie interdictum, ipsi, maiorem temeritatem sue audacie adiungentes, cum maiori solemnitate suum sunt officium exsecuti, uenire contra ipsius legati sententiam non uerentes. Procurator uero ipsorum proposuit ex aduerso, quod ipsa ecclesia Sancti Petri ab ipsa sui fundatione libera exstitit et exempta, et de bonis progenitorum karissimi  in Christo filii nostri, Ioannis, Anglorum regis illustris, fundata fuerat, et dotata, firmiter asseuerans, et ex hoc suam credens intentionem fundare, quod decanatum et prebendas ipsius ecclesie idem rex et progenitores sui conferebant, diecesano episcopo inconsulto. Proposuit etiam quod, ex consuetudine tali, hactenus eadem ecclesia gauisa fuerat libertate, et hoc multoties idem uester episcopus recognouit, quod uos parochialem potestis interdicere capellanum, qui extra chorum celebrat ecclesie antedicte, allegans ex consuetudine antedicta, quod in generali etiam interdicto licitum erat eis, pulsatis campanis, alta uoce, interdictis tamen et excommunicatis exclusis, diuina officia celebrare. Nos igitur, auditis hinc inde propositis, quia ex tali  consuetudine, si qua foret, dirumperetur neruus ecclesiastice discipline, ipsam, de fratrum nostrorum consilio, penitus duximus irritandam, cum non consuetudo, sed corruptela potius sit censenda, concedentes tamen eidem ecclesie Sancti Petri, quod, cum generale in ciuitate fuerit interdictum, ex benignitate sedis apostolice licitum sit eis, clausis ianuis, exclusis excommunicatis et interdictis, non pulsatis campanis, submissa uoce, diuina officia celebrare. Nulli ergo . . . nostre definitionis et concessionis . . . si quis autem, etc.

Datum, III Nonas Februarii, anno octauo.



CCXIII. CANONICIS SANCTI PETRI DE CURIA CENOMANENSIS. De eodem argumento. 


Cum causa que uertebatur inter uos ex una parte, et dilectos filios, capitulum Sancti Iuliani ex altera, super eo quod uos generale interdictum a uenerabili fratre nostro . . . Cenomanensi episcopo  , uel ab ipso capitulo, in ciuitate positum, minime seruabatis, in nostra foret presentia uentilata, nos, quia procurator uester ex quadam consuetudine allegabat licitum fuisse uobis in generali etiam interdicto, pulsatis campanis, alta uoce, interdictis tamen et excommunicatis exclusis, diuina officia celebrare, consuetudinem ipsam, cum ex ea, si qua foret, dirumperetur  neruus ecclesiastice discipline, de fratrum nostrorum consilio penitus duximus irritandum, cum non consuetudo, sed corruptela potius sit censenda, concedentes tamen Ecclesie uestre quod, cum generale in ciuitate fuerit interdictum, ex benignitate sedis apostolice licitum sit uobis, clausis ianuis, exclusis excommunicatis et interdictis, non pulsatis campanis, submissa uoce, diuina officia celebrare. Quocirca, per apostolica scripta mandamus atque precipimus quatenus sententiam ipsam firmiter obseruetis. Alioquin, noueritis, nos uenerabili fratri nostro . . . . . archiepiscopo  , et dilecto filio . . . . . abbati Maioris monasterii Turonensis, in mandatis dedisse ut eamdem sententiam, sublato cuiuslibet appellationis obstaculo, per censuram ecclesiasticam  faciant inuiolabiliter obseruari; contradictores, etc.

Datum . . . . Kalendis Februarii, anno octauo.



CCXIu  . NIDROSIENSI ARCHIEPISCOPO, EIUSQUE SUCCESSORIBUS CANONICE SUBSTITUENDIS, IN PERPETUUM. Confirmat ei priuilegia et concessiones antiquas. 

Licet omnibus ligandi et soluendi sit concessa potestas, licet unum preceptum ad omnes, idemque peruenerit predicandi euangelia omni creature, uelut quedam tamen inter eas habita est discretio dignitatis, et Dominicarum ouium curam, que omnibus imminebat, unus singulariter suscepit habendam, dicente ad eum Domino: Petre, amas me? pasce  oues meas ; qui etiam inter omnes apostolos principatus nomen obtinuit, et, de fratrum confirmatione, singulare a Domino preceptum accepit, ut in hoc secuture posteritati daretur intelligi, quoniam, quamuis multos ad regimen Ecclesie contingeret ordinari, unus tamen solummodo supreme dignitatis locum fastigiumque teneret, ut unus omnibus et potestate gubernandi, et iudicandi honore, presideret. Unde, et secundum hanc formam, in Ecclesia distinctio seruata est dignitatum; et, sicut in humano corpore, pro uarietate officiorum, diuersa ordinata sunt membra, ita, in structura Ecclesie, ad diuersa ministeria exhibenda, diuerse persone in diuersis sunt ordinibus constitute. Aliis enim ad  singularum ecclesiarum, aliis autem ad singularum urbium dispositionem ordinatis ac rerum, constituti sunt in singulis prouinciis alii, quorum prima inter fratres sententia habeatur, et ad quorum examen subiectarum personarum questiones et negotia referantur. Super omnes autem, Romanus pontifex, tanquam Ne in Arca, primum locum noscitur obtinere, qui, ex collato sibi desuper in apostolorum principe priuilegio, de uniuersorum causis iudicat et disponit, et per uniuersum orbem Ecclesie filios in Christiane fidei firmitate non desinit confirmare, talem se curans iugiter exhibere, qui uocem Dominicam uideatur audire, qua dicitur: Et tu aliquando  conuersus, confirma fratres tuos . Hoc nimirum, post beatum Petrum, illi apostoli et uiri, qui per successiones temporum ad gerendam curam sedis apostolice surrexerunt, indesinenti curauerunt studio adimplere, et per uniuersum orbem, nunc per se, nunc per legatos suos, corrigenda corrigere, et statuenda statuere sum mopere studuerunt. Quorum quoque uestigia subsecutus, felicis memorie Eugenius papa predecessor noster, de corrigendis his que in regno Norwegie correctionem uidebantur exposcere, et uerbo ibi fidei seminando, iuxta sui officii debitum, sollicitus exstitit, et quod per se ipsum, uniuersalis Ecclesie cura obsistente, non potuit, per legatum suum Nicolaum, tunc scilicet Albanensem episcopum, qui postea in Romanum  pontificem est assumptus, exsecutioni mandauit. Qui, ad partes illas accedens, sicut a suo patrefamilias acceperat in mandatis, talentum sibi creditum largitus est ad usuram, et, tanquam fidelis seruus et prudens muliplicatum inde fructum studuit reportare. Inter cetera uero que ad laudem illic nominis Dei et ministerii sui commendationem impleuit, iuxta quod predictus antecessor noster ei preceperat, palleum Ioanni, antecessori tuo, indulsit, et, ne de cetero prouincie Norwegie metropolitana cura possit deesse, commissam gubernationi sue urbem Nidrosiensem, eiusdem prouincie perpetuam metropolim ordinauit, et ei Aslensem, Amatripiensem, Bargensem, Stauangriensem, insulas Orcades, insulas Fareie, Suthraie et Islanden. et Grenelandie episcopatus,  tanquam sue metropoli, perpetuis temporibus constituit subiacere, et eorum episcopos, sicut metropolitanis suis, tam sibi quam suis successoribus obedire. Ne igitur ad uiolentiam constitutionis ipsius ulli unquam liceat aspirare, nos, felicis memorie predicti Eugenii, et Alexandri, atque Clementis, predecessorum nostrorum, Romanorum pontificum, uestigiis inherentes, eamdem constitutionem auctoritate apostolica confirmamus, et presentis scripti priuilegio communimus; statuentes ut Nidrosiensis ciuitas supradictarum urbium perpetuis temporibus metropolis habeatur, et earum episcopi, tam tibi quam tuis successoribus, sicut suo metropolitano, obediant, et de manu uestra consecrationis gratiam  sortiantur. Successores autem tui ad Romanum pontificem tantum, percepturi donum consecrationis, accedant, et ei solummodo et Romane Ecclesie subiecti semper existant. Porro, concesso tibi palleo, pontificalis scilicet plenitudine potestatis, infra Ecclesiam tantum, ad sacra missarum solemnia, per uniuersam prouinciam tuam, his solummodo diebus uti fraternitas tua debebit, qui inferius leguntur inscripti; Natiuitate Domini, Epiphania, Cena Domini, Resurrectione, Ascensione, Pentecoste, in solemnitatibus beate Dei genitricis semper uirginis Marie, Natalitio beatorum Petri et Pauli, et Exaltatione sancte Crucis, Natiuitate beati Ioannis Baptiste, festo beati Ioannis Euangeliste, commemoratione  omnium sanctorum, in consecrationibus ecclesiarum uel episcoporum, benedictionibus altarium, ordinationibus presbyterorum, in die consecrationis ecclesie tue, ac festis sancte Trinitatis et sancti Olaui, et anniuersario tue consecrationis die. Studeat ergo tua fraternitas, plenitudine tante dignitatis suscepta, ita strenue cuncta peragere, quatenus morum tuorum ornamenta eidem ualeant conuenire. Sit uita tua subditis exemplum, ut per eam cognoscant quid debeant appetere, quid cogantur uitare. Esto discretione precipuus, cogitatione mundus, actione purus, discretus in silentio, utilis in uerbo; cura tibi sit magis prodesse hominibus, quam preesse. Non in te potestatem ordinis, sed equalitatem oportet pensare conditionis. Stude ne  uita doctrinam destituat, ne rursum uite doctrina contradicat. Memento quod est ars artium regimen animarum. Super omnia studium tibi sit apostolice sedis decreta firmiter obseruare, et, tanquam matri et domine tue, ei humiliter obedire. Ecce, frater in Christo carissime, inter multa alia, hec sunt pallei, hec sacerdotii, que omnia facile, Christo adiuuante, adimplere poteris, si uirtutum omnium magistram, caritatem et humilitatem habueris, et quod foris habere ostenderis, intus habebis. Decernimus ergo, etc., usque in finem.

Datum Rome, apud Sanctum Petrum, per manum Ioannis, Sancte Marie in Cosmedin. diaconi cardinalis, sancte Romane Ecclesie cancellarii, Idibus Februarii, indictione IX, Incarnationis Dominice  anno 1205, pontificatus uero domini Innocentii pape III anno octauo.



CCXu  . EIDEM. Facultas absoluendi excommunicatos pro uiolenta manuum in clericos iniectione. 

Annuere solet, etc., usque inclinati, auctoritate tibi presentium indulgemus, ut, quia homines de partibus tuis, propter difficultatem et discrimen itineris, pro iniectione manuum uiolenta in clericos, ad nostram presentiam nequeunt sine multo grauamine accedere absoluendi, licitum tibi sit personaliter, uice nostra, recepto primum ab illis iuxta  formam Ecclesie iuramento, et iniuriam passis congrue satisfacto, a uinculo eos excommunicationis absoluere, dummodo in iniectione illa mutilatio uel mors non fuerit subsecuta, seu uiolenta manus in episcopum uel abbatem iniecta, aut alias non fuerit tam enormis, quod merito debeant ad sedem apostolicam destinari. Nulli ergo, etc.

Datum, XII Kalendas Martii.



CCXuI  . EIDEM. Ne quis, nisi facta ab eo potestate, in eius metropoli episcopos consecrare possit. 

Annuere, etc., usque annuentes, auctoritate presentium  inhibemus, ne quis eos, qui pro tempore fuerint in ecclesiis tibi lege metropolitana subiectis electi, in episcopos consecrare, absque tuo uel successorum tuorum mandato, presumat, nisi forsitan  Nidrosiensis Ecclesia pastore uacaret, et tunc, mandatum capituli eiusdem ecclesie requiri uolumus et assensum.

Datum, III Idus Februarii.



INNOCENTII III ROMANI PONTIFICIS REGESTORUM SIuE EPISTOLARUM LIBER NONUS. PONTIFICATUS ANNO IX, CHRISTI 1206.



I  . CALARRITANO [al. TRALATAN., al. ARELATEN, al. CLARETAN.] EPISCOPO. Quod non querat cessionem, et scribuntur ea propter que episcopus cogitur renuntiare et cedere episcopatum. 


[Nisi cum pridem]  in officio pastorali ad diuinum seruitium accessisti, preparasse te ad tentationem animum crederemus, ac preuidisse prudenter, nequaquam in humana fragilitate consistere, uarios angustiarum angores, quos te in ipso sciebas officio perpessurum, posse absque magno Dei adiutorio sustinere, formidaremus utique ne paruulos tuos postmodum ad petram allidere neglexisses, eosque tantum in te permiseris  inualescere, ut ipsorum suggerentium tibi suscepti ministerii cessionem instantie uix iam ualeas repugnare. uerum, quoniam, sicut credimus, cum te scires contra spirituales nequitias pugnaturum, armaturam Dei, qua posses stare contra insidias tentatoris, ab Apostolo monitus induisti, et inexpertus non ignorasti sollicitudinis pastoralis angustias, quas forsan expertus abhorres, nescimus cur tam instanter susceptum uelis regimen  inutiliter derelinquere, quod suscipiendum utiliter non deberes usquequaque uitare  .

[  Si enim in huiusmodi cessione frugem tibi sanctioris  uite promittis, scire te debes non esse sanctificato in utero sanctiorem, et ideo non oportere te predicationis iam suscepte deserere ministerium, cum ille, cuius ante  fieri baiulus recusabat, tandem predicandum receperit Dei uerbum.

Quod si forsan humilitatis causa de culmine queris pontificali descendere, ac, contra superni nutus arbitrium, datum tibi per illud niteris deserere presulatum  , eo ipso uideris humilitatis erigere  male uerticem, quo te nimis in resignandi proposito exhibes pertinacem, quia tunc in te ueram  humilitatem custodies, cum et per eam locum sublimem fugies, et per obedientiam non dimittes.

Intueri te itaque, uenerabilis frater in Christo  , uolumus, quod hec sunt illa, propter que potest cedendi episcopus officio pastorali licentiam postulare, conscientia criminis, debilitas corporis, defectus scientie, malitia plebis, irregularitasque persone.

 Sed, in his omnibus est adhibenda discretio, et obseruanda cautela.

Propter conscientiam enim criminis, cedendi pastorali officio potest licentia postulari, et forsan non cuiuslibet, sed duntaxat illius, propter quod ipsius officii exsecutio, post peractam etiam penitentiam, impeditur. Cum enim, quacunque hora peccator conuersus fuerit, omnium iniquitatum suarum non recordari se Dominus fateatur, et neminem esse sine peccato sacra Scriptura testetur, apparet quod non per cuiuslibet criminis conscientiam quemquam cedere oporteat officio pastorali  , cum, si omnes, quos redarguit conscientia cuiuslibet culpe, cederent, pauci, uel nulli forsan, in ipso  ministerio remanerent. In multis enim offendimus omnes,  et, si dixerimus quia peccatum non habemus, nos ipsos seducimus, et ueritas in nobis non est, que misericorditer illum excusat, qui miserabiliter se accusat  .

Debilitas uero corporis  causa est, propter quam uliquis potest petere ab onere sollicitudinis pastoralis absolui  , que uidelicet  uel ex infirmitate, uel ex senectute procedit, nec tamen omnis, sed illa solummodo, per quam impotens redditur ad exsequendum officium pastorale. Nam, si pro qualibet corporali debilitate suscepte seruitutis officium potest deseri, frustra se fateretur Apostolus in suis infirmitatibus gloriari, et senectute grauatus quispiam a cura se non debet omnino pastoralis regiminis excusare, cum  interdum non plus hortetur senilis debilitas eum dedere, quam moralis maturitas, que in senibus solet esse, ipsum in suo suadeat officio permanere. Pro talibus enim de se dicit Apostolus: »Cum infirmor, tunc fortior sum   ;« quia nonnunquam infirmitas corporis fortitudinem cordis augmentat.

Pro defectu quoque scientie plerumque potest quis pastoralis officii petere cessionem, quia, cum ipsa circa spiritualium administrationem sit potissimum necessaria, et circa curam temporalium opportuna, presul, qui commissam sibi debet Ecclesiam regere in utrisque, salubriter eius regimini abrenuntiat  , si scientiam, in qua ipsam regat, ignorat; quoniam, cum subiectos docere habeat quid  facere debeant, quid cauere, nec bene docebit eos quod nescierit ipse fugere, nec illud quod ignorauerit exercere. »Tu enim,« inquit, Dominus, »scientiam repulisti, et ego te repellam, ne sacerdotio mihi fungaris .« Quanquam, etsi desideranda sit eminens scientia in pastore, in eo tamen sit competens  toleranda, quia, secundum Apostolum: »Scientia inflat, caritas autem edificat ;« et ideo imperfectum scientie supplere potest perfectio caritatis.

Propter malitiam quoque  plebis cogitur interdum prelatus ab ipsius regimine declinare, quando plebs adeo dure ceruicis existit, et in rebellione sua ita pertinax inuenitur, ut proficere nequeat apud ipsam, sed, propter eius duritiam, quo magis proficere satagit, eo magis iusto iudicio deficere permittatur, dicente Domino ad prophetam: »Linguam tuam adherere faciam palato tuo, quia Dominus exasperans est .« Et Apostoli leguntur dixisse Iudeis: »Ecee conuertimur ad gentes, quia uerbi Dei uos fecistis indignos .« Non  tamen pro qualibet culpa pastor debet deserere gregem suum, ne forte mercenario comparetur, qui »uidet lupum uenientem, et dimittit oues et fugit ;« sed de superioris licentia tunc demum potest non tam timide fugere, quam prouide declinare, cum oues conuertuntur in lupos, et qui debuerant humiliter obedire, iam irreuocabiliter contradicunt, cum, etsi tales grauiter sint pro crimine puniendi, sint tamen pro tempore utiliter tolerandi, quia sanguinem elicit, qui nimis emungat.

Pro graui quoque scandalo euitando, cum aliter sedari non potest, licet episcopo petere cessionem, ne plus temporalem honorem quam eternam uideatur  affectare salutem, memor illius quod dicit Apostolus: »Si esca scandalizauerit fratrem meum, non manducabo carnem in eternum , ne fratrem meum scandalizem  .« Sed, inter scandalum et scandalum est subtiliter distinguendum, sicut  Dominus ipse distinxit, cui cum dixissent apostoli: »Scis quia Pharisei audito hoc uerbo scandalizantur? « respondit: »Sinite, ceci sunt, et duces cecorum .« Alibi uero dixit: »Qui scandalizauerit unum de pusillis istis, qui in me credunt, expedit ei ut suspendatur mola asinaria in collo eius, et demergatur in profundum .« Nam etsi necesse sit ut scandala ueniant, ue tamen illi per quem scandalum uenit! 

 Persone uero irregularitas, ut si forte sit bigamus, uidueque  maritus, est causa propter quam licentiam petere potest aliquis resignandi pontificii dignitatem, Apostolo attestante, qui dicit: »Oportet episcopum esse unius uxoris uirum .« Non tamen propter quamlibet irregularitatem  persone debet ei, qui regulariter ministrauerit  , cedendi licentia indulgeri, ut, puta, si de legitimo matrimonio non sit natus; quia, licet irregularitatem huiusmodi non debuerit subticere, si tamen et culpa latet, et causa, cum eo, qui laudabiliter suum impleuit officium, iniuncta sibi penitentia competenti, potest non minus utiliter quam misericorditer dispensari. »Ego sum, inquit Dominus, zelotes, uindicans peccata patris in filios, usque in tertiam et quartam progeniem  , in his qui oderunt me ,« id est, in illis qui contra me paternum odium imitantur. Unde patet quod illis, qui paterna uitia non sequuntur, proprie possunt in talibus suffragari uirtutes, illo discretionis adhibito moderamine, ut inter nothos et manzeres  ,  naturales et spurios distinguatur.]

 »Cum autem plerumque uitia se uirtutes esse menti minus prouide  mentiantur, subtiliter aduertere te oportet utrum resignandi propositum, quod tam feruenter gestare uideris  in pectore, dignum sit Dei odio uel amore. Si enim propter causam aliquam premissarum cedere postulares, tam super causa quam super eius effectu pariter doleremus. Sed ne sub improuide  pietatis amictu, ad resignandum detestabilis impietas te impellat, considerare te uolumus, et alias esse causas propter quas male quis petit, et peius appetit officium huiusmodi resignare. Si enim ex pusillanimitate fortassis, ut laborem deponat,  uel persecutionem effugiat, aut ex uanitate, quod absit! ut plenius uacet otiis, seu liberius indulgeat uoluptatibus, curam uult aliquis deserere pastoralem, ab ea non meretur absolui, quamuis per huiusmodi uanitatem, tanquam qui mortaliter peccat, ea se reddat indignum; sed satagere debet ut, uanitate deposita, satisfaciat de peccato. Aliam uero cedendi causam omnino credimus detestandam, si quis uidelicet a pontificali uelit descendere dignitate, ut gloriam captet humanam, tanquam eligat abiectus esse in domo Domini, magis quam habitare in tabernaculis peccatorum, uel ut mundanum non amittat honorem, quem per hypocrisin acquisiuit, siue quod eius simulatio reuelari iam incipit, siue quod feruor  ipsius ex qualibet causa tepescit, nec uult uideri quod malus fuerit, aut quod fiat, et ideo sub religionis pretextu suam uult contegere prauitatem, ut, quasi deserens Martham, amplexetur Mariam, et, Lie fastidiens lippitudinem, Rachelis pulchritudinem concupiscat. Quid autem, si propterea uelit cedere quod tempore prosperitatis, arridente  fortuna, uisus est laudabiliter ministrasse, quoniam omnia sibi prospere succedebant; sed, aduersitatis tempore imminente, ueretur ne, si quolibet casu sinistra contingant, ipsius negligentie imputetur. Plane, si propter hoc petit cedere, naute se potest improuido comparare, qui, cum, mari sub tranquillitate iacente, sine multo labore nauis exercuerit gubernaculum, ipsam, tempestate surgente, deserit, et deuenire patitur in profundum. Illam quoque cedendi causam penitus detestamur, si forte cedere uelit episcopus, ut alter sibi succedat, uel obtentu pretii, uel affectu carnali, uel ut, cum peior sibi successerit, ipse uelut optimus extollatur. Illud autem quasi nefas respuimus et damnamus, quod episcopus, propter  occupationes mundanas, et sollicitudines seculares, non ualeat sine crimine pontificale officium exercere, cum multos sanctos Ecclesia ueneretur, qui spiritualia simul et temporalia ministrarunt. uerumtamen, leua debet esse sub capite, et dextera in amplexu. Sed, et illud te uolumus aduertere diligenter, ne forte, per  hoc tue dispositionis propositum, effici uelis ex illis de quibus dicitur per Prophetam: »Filii Ephrem, intendentes arcum et mittentes sagittas, conuersi sunt in die belli ;« cum potius pro domo Isrel murum debeas te opponere ascendentibus ex aduerso; quia, iuxta sententiam ueritatis, non qui inceperit, sed qui perseuerauerit,  saluus erit; cauens attentius ne maculam in gloria tua ponas, non solum apud homines, sed etiam apud Deum, quoniam sub hoc pallio te non poteris occultare, nedum apud Deum, qui renes rimatur et corda, sed nec etiam apud homines, qui ex uerisimilibus coniecturis talia suspicantur. Illudque prudenter attendas, quod, iuxta sententiam Sapientis, sanctus Spiritus discipline effugit fictum, et auferet se a cogitationibus que sine intellectu consistunt. Si uero, pro tuenda Ecclesie libertate, difficultatis onus incurrere pertimescis, non ideo deserere debes presulatus honorem, considerans diligenter ne forte iusto iudicio tenteris ab illo qui malorum est intentator, ut probetur utrum satisfacere uelis in eo in quo  forsan deliquisti. Qui uero contemnit, aut negligit satisfacere pro delicto, thesaurizat sibi iram in die ire, cum reuelabit Deus abscondita tenebrarum. Ecce quidem admouimus tibi speculum, ut te ipsum contempleris in ipso, tuamque conscientiam perscrutatus, agnoscas ex qua causa cedendi licentiam postules importune. Nos enim , ignoramus quare in cedendi proposito perseueres, quoniam nec infirmitas corporis, nec longeuitas temporis, nec defectus scientie, nec malitia plebis, nec irregularitas persone, te reddit ineptum, neque conscientiam seui criminis te fateris habere  .«

 uerum, si propter alias causas cessionem affectes, non est in hoc  postulanti fauendum, cum huiusmodi postulatio uideatur non esse discreta; quoniam , propter laboris angustias, aut persecutionis incursus, non debes deserere sponsam tuam, cui  te fide media copulasti, sciens, quod »Beati sunt qui persecutionem  patiuntur propter iustitiam ,« quoniam, cum probati fuerint, accipient coronam uite, quam repromisit Deus diligentibus se.

Sed dices, quod »spiritus ubi uult spirat, et nescis unde ueniat, aut quo uadat ,« et ideo non est qui possit uias illius spiritus perscrutari; qui uero Spiritu Dei aguntur, non sunt sub lege, quoniam »ubi Spiritus Dei, ibi libertas :« quare, si cedendi licentia tibi ab homine data non fuerit, nichilominus tamen cedes, quia data est tibi cedendi libertas a Deo. Certe, desipis, si sic sapis. Nam, quomodo Spiritu Dei agitur, qui contra Spiritum Dei agit? Si enim uera sunt que premisimus, imo, quia indubitanter sunt uera, procul dubio contra Spiritum Dei agit, qui aliquid  horum  contra ueritatem attentat, quoniam ipse est spiritus ueritatis.

Porro, si dicas, quod forsan est alia latens causa, propter quam cedendi uoluntas tibi celitus inspiratur; et nos siquidem respondemus: Tu, quomodo scis quod talis inspiratio sit celestis? Nonne recolis quid ille gloriosus pontifex dixerit, cum cepisset uiribus corporis repente destitui? Domine, inquit, si adhuc populo tuo sum necessarius, non recuso laborem, fiat uoluntas tua, illius secutus exemplum qui dixerat: »Cupio dissolui et esse cum Christo ,« manere autem in carne necessarium est propter uos.

»  Quia igitur diuersas tibi causas super hac  causa distinximus, et, propter quam earum  cedere desideres, ignoramus, te ipsum tibi duximus committendum, ut, de proprie mentis tribunali te iudicans, uideas, si sic possis resignandi desiderio satisfacere, ut gregis tibi commissi  curam sine calpa ualeas declinare. Si enim cedendo proficere appetis tibi soli, profectui tuo sine dubio tantum subtrahis, quantum quod, impendere poteras, aliis non impendis, quia tunc maiora tue anime lucra conquireres, cum sine tua salute salutem plurium procurares. Potioris est enim meriti, secum Deo quemquam plurimos lucrifacere, quam salutem propriam querere sine illis quorum salus ad eius curam noscitur pertinere  .« [  Quippe, si, quantacunque uirtutum dote refulgeas, et in te non habeas caritatem, nichil comproberis  habere, sub quo uirtutis pretextu deponere queris onus pastoralis sollicitudinis, quod uix potest absque iactura deseri caritatis?  Nulla quidem maior poterit esse caritas, quam ut  animam suam ponat quis pro amicis suis . Cum autem propter hanc te deceat animam tuam pro subditis tuis ponere, nulla occasione, dummodo proficere ipsis possis, etsi non omnibus, tamen multis, ab eorum regimine te conuenit excusare, quoniam, si laboris causam pretendis, exemplum te Apostoli subleuabit , qui suadet tibi laborem huiusmodi non refugere, dum se asserit pro communi salute plus ceteris laborasse, quia. licet non semper sequatur laborem effectus, nichilominus tamen ipse labor est meritorius apud Deum, iuxta quod legitur: Reddet Deus mercedem laborum sanctorum suorum   .

»  Sed esto quod multum hactenus laboraueris, et bonum certamen certaueris, cum eodem  Apostolo possis dicere; tamen, ut corona tibi iustitie de reliquo reponatur, cursum te decet perfecti operis consummare. Quantumlibet enim in angustiarum doloribus, qui comitantur officium pastorale, noctes tibi laboriosas enumeres, et, tanquam fatigatus ceruus, umbram quietis affectes, quantumlibet, inter uie squalores angustians  , patrie dilectione traharis, et, uelut emeritus mercenarius, operis tui finem anxius prestoleris, expedit tibi tamen uirtutem in infirmitate perficere, et pugnam tuam perseuerantia coronare; sciensque quod apud extraneum defixeris manum tuam, cum animas tibi commissi gregis in tuam animam suscepisti, non  sic debes portum tibi quietis appetere, ut nauigantes hactenus tecum filios sine remigis adiutorio patiaris in hoc mari magno et spatioso cum timore naufragii fluctuare  .«

[  Nec putes quod ideo Martha malam partem  elegerit, que circa plurima satagebat, quia Maria optimam partem elegit, que non aufertur ab ea , quoniam, licet illa sit magis secura, ista tamen est magis fructifera, et licet illa sit magis suauis, ista tamen est magis utilis, cum in fecunditate sobolis, lippitudo Lie Rachelis pulchritudini sit prelata . Quamuis simul in unum et contemplatiuus esse ualeas et actiuus, legislatoris exemplo, qui nunc ascendebat in montem, ut ibi gloriam Domini cum maiori cerneret libertate , nunc uero descendebat in castra, ut cum utilitate maiori necessitatibus populi prouideret. Quapropter, facilius indulgetur, ut monachus ad presulatum ascendat, quam presul ad monachatum descendat  .]

 »  Monemus ergo  fraternitatem tuam, et hortamur attentius, per apostolica scripta mandantes quatenus, illam uocem Dauidice imprecationis abhorrens, tibique formidans eam per effectum operis adaptari, que dies impii paucos fieri, ut episcopatum eius alter accipiat, imprecatur,« [  laborem pastoralis regiminis non recuses, iactansque tuum in Domino cogitatum, nichil contra uoluntatem Altissimi statuas de te ipso, qui cum te suo uiderit esse populo necessarium, forsan graue ferret, cum ipsum a te contingeret esse neglectum, ac  fortassis ad pedes suos cum Maria sperneret te recipere, qui sibi apud te diuertenti spreuisses cum Martha sollicita ministrare  .

 »  Illud quoque te debet fortius in ministrandi proposito stabilire, quia, cum hactenus in ecclesia tibi commissa laudabiliter ministraris, si, quod absit! alius, te cedente, minus utilis assumeretur ad ipsam, profecto non parum in ipsa  quiete, quam appetis, turbareris, cum, ubi bene tuum exercueras ministerium, non absque dolore cerneres inutilis ministri defectum, fieretque ut tantum in contemplationis arce tibi deperisse cognosceres, quantum ecclesie cui presides, non sine tua confusione per te subtractum esse uideres  .«

[  Quia uero, tam per te quam per nuntios et  litteras tuas, apud nos iam nimis  in postulando cedendi licentiam institisti, ecce tibi duximus relinquendum, ut, distinctis tibi  causis, propter quas cedere oporteat, uel non cedere, si propter aliquam causam utilem et honestam in huiusmodi proposito perseueres, de licentia nostra cedas, quod tamen graue nobis plurimum esse noueris et molestum. Alioquin, cedendi licentiam auctoritate apostolica tibi scias esse penitus interdictam, quoniam, etsi pennas habeas, quibus satagas in solitudinem auolare; ita tamen astricte sunt nexibus preceptorum, ut liberum non habeas absque nostra permissione uolatum.] Quod si tua denique te uoluntas impulerit ad uolatum, uolumus et mandamus ut litteras istas in audientia capituli tui facias recitari.

 Datum Rome, apud Sanctum Petrum, Kalendis Martii, pontificatus nostri anno nono.



II  . ARCHIEPISCOPIS TOLETANO ET COMPOSTELLANO. Mandat ut controuersias, quas Castellanus et Legionensis reges de quibusdam oppidis exercebant, componere studeant.




III  . . . . . . BRACARENSI ARCHIEPISCOPO. Consultanti respondetur quod uigilie apostolorum ieiunantur, et alia dubia certificantur. 

[Consilium nostrum] »  super quibusdam articulis requisisti utrum uidelicet sit in omnibus apostolorum uigiliis ieiunandum, cum plures asserant  non esse ieiunandum in omnibus, sed sex tantum? Utrum etiam ieiunandum sit in Aduentu, cum inde sentiant diuersi diuersa, quibusdam dicentibus, sed paucioribus, ieiunandum esse tunc temporis; pluribus uero, se ad hoc asserentibus non teneri? Utrum, insuper, si festum illorum, quorum uigilias ieiunamus, secunda feria celebrari contingat, in precedenti Sabbato, sint uigilie faciende?«  [  Nos autem tibi super hoc  taliter respondemus, quod apud nos omnes apostolorum uigilie in obseruatione ieiunii celebrantur  , preter uigilias sanctorum Philippi et Iacobi, et beati Ioannis Euangeliste, quoniam illorum festiuitas,  intra solemnitatem Paschalem, istius autem, intra Natalem Domini celebratur. Ieiunium etiam apud nos in Aduentu Domini agitur, et sanctorum uigilias, quorum festiuitates oportet secunda feria celebrari, ieiunamus in Sabbato precedenti. De festiuitate uero beati Bartholomei apostoli, de cuius celebratione dubietas oritur apud quosdam, tibi petenti consilium respondemus quod in hoc tue consuetudinem regionis obserues.]

 Requisisti utrum in diebus profestis, in quibus ad honorem sancti Spiritus, beate uirginis et sancte Crucis, missam celebrari contingit, hymnus angelicus, Symbolum ac prefatio propria debeant decantari, »  presertim cum in partibus tuis in honorem beate Marie uirginis in Sabbatorum  diebus missa solemniter celebretur?«  Ad quod utique  respondemus quod apud nos, in diebus profestis, cum celebrantur missarum solemnia in honorem beate uirginis, neque hymnus angelicus, neque Symbolum canitur, licet in missa propria Prefatio decantetur, ut inter commemorationem et solemnitatem differentia ostendatur. Unde Te Deum laudamus regularius dimittitur quam dicatur in Laudibus matutinis  . [  Cum autem quesieris que sit illis penitentia iniungenda, qui diebus Quadragesimalibus tempore illo, quo tante famis inedia ingruebat quod magna pars populi propter inopiam annone periret, carnes comedere sunt coacti, tibi breuiter  respondemus quod in articulo illos non credimus puniendos, quos tantum  urgens necessitas  excusauit; preces tamen Domino pro illis et cum illis, ne ipsis aliquatenus imputetur, quia bonarum mentium est ibi timere pro culpa, ubi minime reperitur, effundas. Item de illis qui in Sabbato, iuxta terrarum consuetudinem aliarum  propter debilitatem quam in se sentiunt, carnes sumunt, quod in partibus tuis nullatenus fieri consueuit, cum hoc ab aliis moleste feratur et oriatur inde illis occasio detrahendi, tale damus tibi responsum, quod super hoc tue consuetudinem regionis facias obseruari, sic tamen quod debilibus et infirmis propter hoc periculum non emergat.

 Preterea, postulasti apostolicum responsum habere  , de illis qui in Quadragesima uel in  aliis ieiuniis solemnibus infirmantur, et petunt sibi esum carnium indulgeri, quorum quidam promittunt propter hoc eleemosynam se facturos, quidam uero,  propter necessitatem infirmitatis urgentis, hoc a te sibi quasi ex debito concedi requirunt; super quo tibi duximus respondendum  , quod, cum non subiaceat legi necessitas, desiderium infirmorum, cum urgens necessitas exigit, supportare potes et debes, ut maius in eis periculum euitetur.]

Datum Rome, apud Sanctum Petrum, IX Kalendas Martii  , pontificatus nostri anno nono.



Iu  . . . . . . BRACARENSI ARCHIEPISCOPO. Quod percussio clericorum, in satisfactione iniurie illate aliis, secundum morem patrie, inhibita sit. 

[Contingit interdum in partibus tuis, et de consuetudine regionis habetur, sicut tua nobis fraternitas  intimauit  , quod clerici, si quem offendant, et satisfacere uelint offenso, secundum morem patrie, quem inter se laici iam obseruant, corpora sua sponte supponunt triginta, uel decem, seu pluribus, aut paucioribus percussionibus fustium, quas frequenter non coacti suscipiunt, sed uolentes, non solum de aliorum clericorum manibus, sed etiam laicorum; unde, nos humiliter consulebas, utrum huiusmodi percussores in canonem incidant sententie promulgate  ? Nos autem, fraternitati tue super hoc taliter  respondemus, quod huiusmodi manus iniectio, etsi non uiolenta, tamen iniuriosa uidetur, cum ille canon non tam in fauorem clerici ordinati, quam in fauorem ordinis clericalis fuerit promulgatus, et ideo, uolumus et mandamus, ut id de cetero  prohibeas attentari, per prouinciam Bracarensem. Si quis autem clericus, post prohibitionem huiusmodi, se sponte subiecerit tali pene, uel laicus in eum talem penam iniecerit, excommunicetur uterque, prouiso, ut clericus iniuriam passo sine iniuria clericali satisfaciat competenter, quatenus inter eos pax ualeat rationabiliter reformari.]

Datum Rome, apud Sanctum Petrum, uII Kalendas Martii, pontificatus nostri anno nono.



u  . . . . . . NIDROSIENSI ARCHIEPISCOPO. Consultanti respondetur quod non est uerus baptismus nisi per aquam et sacerdotem fiat. 

 [Non ut apponeres tibi scientiam, sicut credimus, sed ut per oraculum uerbi nostri tuorum ignorantiam subditorum melius erudires, apostolicum tibi responsum  fieri  postulasti, utrum paruuli sint pro Christianis habendi, quos, in articulo constitutos, propter aque penuriam, et absentiam sacerdotis, aliquorum simplicitas in caput ac pectus, et inter scapulas pro baptismo saliue conspersione  liniuit. Cum igitur  in baptismo duo semper, uidelicet uerbum et elementum, necessario requirantur, iuxta quod de uerbo ueritas ait: Euntes in mundum uniuersum  , baptizate omnes gentes in nomine Patris, et Filii, et Spiritus sancti ; eademque dicit de elemento: Nisi quis renatus fuerit ex aqua et Spiritu sancto, non intrabit in regnum celorum ; dubitare non debes, illos uerum non habere baptismum, in quibus non solum utrumque [redictorum, sed eorum alterum est omissum.]

 Datum Rome, apud Sanctum Petrum, Kalendis Martii, pontificatus nostri anno nono.



uI. . . . . . NIDROSIENSI ARCHIEPISCOPO. Quod inhibeat sacerdotibus suis arma ferre et incedere habitu laicali. 

Nec tu nobis absque mentis amaritudine nuntiasti, nec nos sine compassione paterna intelleximus nuntiatum, quod quidam tue dieceseos sacerdotes, Euangelium Christi erubescere non uerentes, cultu clericalis habitus, tanquam ignominioso, dimisso, secularis interdum militie arma capiunt, in quibus sanguinem plurimorum effundunt, ac se ad multas uite illecebras deuoluentes, in officiis mundialibus,  modestie clericalis prorsus obliti, uersantur; propter quod a nobis edoceri petisti, quid tibi circa huiusmodi sit agendum et utrum interfectores eorum ad sedem apostolicam mitti debeant absoluendi? Nos igitur, super talium dissolutione dolentes, fraternitati tue duximus respondendum, quod, cum pastori accurata sollicitudine sit cauendum, ne per incuriam eius oues oberrent, sacerdotes huiusmodi, regimini tue cure subiectos, et monere te decet, ne ad talia dilabantur, et elapsos, quantum permiserit tibi Dominus, ab erroribus suis sollicite reuocare. Quod si se forsan irreuocabiles exhibuerint, quia ferro sunt resecanda uulnera, que fomentorum non recipiunt medicinam, tu, habens pre oculis solum Deum, beneficio debes eos ecclesiastico et officio spoliare.  Quod autem interfectores talium ratione facinorositatis eorum se ualeant excusare, quominus absoluendi ad sedem apostolicam ueniant, non uidetur.

Datum Rome, apud Sanctum Petrum, Kalendis Martii, pontificatus nostri anno nono.



uII  . . . . . . POTESTATI, ET CONSILIO FLORENTINO. Quod euitent hereticos et persistant in fide. 

Quidam uiolenti et impii, uestram iamdudum ciuitatem  ingressi, qui uulgariter heretici nuncupantur, ut per errorem praui dogmatis ueritatem impugnent, sacre Scripture sententias, recta dogmata continentes, ad intellectum prauum conantur inflectere uiolenter, contra quos ueraciter potest dici: Hec est pars hominis impii apud Deum, et uiolentorum hereditas, quam ab Omnipotente suscipient; etsi multiplicati fuerint filii eius, erunt in gladio, et eius non saturabuntur pane nepotes, quia, cum simplices in errore seducant, sibi partem impietatis acquirunt, et de uiolentia quam exercent sacram peruertendo. Scripturam, hereditatem sibi non sursum in terra uiuentium, sed deorsum preparant in inferno, illorumque sequaces, qui, ex eo quod ipsorum errori consentiunt, tanquam in illorum predicationibus generati,  multiplicabuntur in gladio, et facti coheredes illorum, ad inferna descendent, ubi sententia extremi iudicii carnes tanquam gladius manducabit. Cumque, iuxta prophetam, semen iusti pane non egeat, nepotes illorum, qui de filiorum errantium predicatione nascuntur, panis non satiat, quia, dum in pabulo sacri uerbi fatuum querunt inuenire saporem, a ueritatis remanent cognitione ieiuni, et predicamenta doctrine, que ad seductionem reperire laborant, non ualent ad refectionem habere. Cum igitur huiusmodi uiolenti et impii uestras et uestrorum animas prauis fallaciis diutius impugnarint, proditorie humilia preponentes, ut eorum, quam docent, nequitia preualeret, iam per Dei gratiam pro magna parte, sicut accepimus, siluerunt, et eorum prauitas a uobis  cognoscitur, ac ipsorum stultitia deprauatur. Quis itaque sane mentis se spurcitiis eorum inuoluat, que, etsi quandoque superficie tenus placeant, conscientiam tamen grauiter in actione transfigunt? Quis etiam estimet illa uera que huiusmodi stulti loquuntur, qui sententias sacre Scripture peruertunt, et illa scripta profanant, que sancti doctores Ecclesie docuerunt? Monemus igitur uniuersitatem uestram in Domino et hortamur, per apostolica uobis scripta precipiendo mandantes quatenus, in fide catholica et Ecclesie unitate constantes, hominum impietatem huiusmodi cautius euitetis, ne illorum gladius acutus in fraude perfodiat mentes uestras, sed, sicut uiri catholici, matrem uestram  recognoscentes Ecclesiam, Iesu Christi doctrine, qui eius uerus sponsus existit, deuotius insistatis, institutionem, quam contra impios predictos fecistis, laudabiliter obseruantes, ut uos eorum hereditas non contingat, cum non fueritis ex eorum predicatione generati peruersa, uestrique nepotes, in fide catholica fideliter eruditi, satientur ex pane qui de celo descendit, cuius satietas uitam suscitat in eternum.

Datum Rome, apud Sanctum Petrum, III Nonas Martii, pontificatus nostri anno nono.



uIII  . CONSULIBUS ET POPULO PRATENSIBUS. Ob expulsos e suis finibus hereticos commendatur. 


In eumdum modum, usque docuerunt. Gratias igitur referimus Creatori, uestreque discretionis industriam in Domino commendamus, quod huiusmodi uiolentos et impios a uestris finibus expulistis, inter uos laudabiliter statuentes, ut nullus in terra uestra de cetero habeat consulatum, qui fuerit de fide suspectus. Monemus igitur deuotionem uestram in Domino, et hortamur, per apostolica uobis scripta precipiendo mandantes, quatenus in fide catholica, etc., ut supra usque in finem.

Datum Rome, apud Sanctum Petrum Iu Nonas  Martii, pontificatus nostri anno nono.



IX. . . . . . DECANO DE ETTON, ET . . . . . PRIORI DE AQUA-BELLA  , MAURIANENSIS DIeCESEOS. Quod procedant in causa Maurianensi. 

Constitutus in presentia nostra dilectus filius, Umbertus, clericus, procurator uenerabilis fratris nostri . . . . . Maurianensis episcopi  , nostris auribus intimauit, quod T. et R. clerici Maurianensis dieceseos, contra dominum suum ad iudices, certa ratione suspectos, commissionis litteras impetrarunt, quorum alter est aduersarius manifestus, utpote qui partem episcopatus sui ei auferre molitur; super quo pendet adhuc questio inter eos, aduersus  alterum etiam iustam causam suspicionis asseruit se legitime probaturum. Ideoque, discretioni uestre per apostolica scripta mandamus quatenus si dictus episcopus contra predictos iudices coram arbitris, quos hinc inde duxerint eligendos, iustam causam suspicionis legitime comprobarit, uos in commisso ipsis negotio, iuxta formam eis directam, sublato appellationis obstaculo, mediante iustitia, procedatis; alioquin, partes ad eorumdem iudicum remittatis examen.

Datum Rome, apud Sanctum Petrum, u Nonas Martii, pontificatus nostri anno nono.



X  . . . . . . MAURIANENSI  EPISCOPO. Ut gageriam quamdam retinere possit. 


Insinuatione tibi  presentium declaramus, quod gageria  , quam de feudo ecclesie tue apud Argentinam a Nantelmo de Miolano  dignosceris  recepisse, Wiffredi fratris eius accedente consensu  , a te potest libere retineri, fructibus non computatis in sortem; ita uidelicet, ut, quandiu fructus illos perceperis in sortem minime computandos, idem Nantelmus a seruitio, in quo tibi et ecclesie pro feudo ipso tenetur, interim sit immunis]

Datum Rome, apud Sanctum Petrum, Kalendis Martii, pontificatus nostri anno nono.



XI  . LUNDENSI ARCHIEPISCOPO. Quod seruos; iniicientes manus in clericos, mittat absoluendos ad seruum seruorum, nisi fecerint, ut se subtrahant obsequio dominorum. 

[Relatum est nobis, quod, cum aliqui serui tue  prouincie  , propter iniectionem manuum in clericum uiolentam, in canonem incidunt sententie promulgate, allegantibus dominis eorumdem, quod carere mancipiis suis nolunt, uenire ad sedem apostolicam absoluendi non curant, per occasionem huiusmodi eludentes ecclesiasticam disciplinam. Quocirca, fraternitati tue per apostolica scripta mandamus, quatenus eos uenire compellas ad sedem apostolicam absoluendos, cum plus sit Deo, quam homini deferendum, nisi fecerint hoc in fraudem, ut subtrahant se obsequio dominorum, aut ipsi propter hoc sine sua culpa incurrerint graue damnum  , et in utrolibet casu, poteris eos ex indulgentia nostre permissionis  absoluere, cum nimis sint ab apostolica sede remoti, sed, in recompensationem  laboris, quem in itinere sustinerent, aliam eis satisfactionem iniungas, dummodo non sit tam grauis et enormis excessus, ut, propter uitandum scandalum, et tollendum exemplum, huiusmodi serui ad seruum seruorum Dei uenire debeant absoluendi.]

Datum Rome, apud Sanctum Petrum, Idibus Ianuarii, pontificatus nostri anno octauo.



XII. . . . . . . . ARCHIEPISCOPO TURONENSI  . Ut tradat sepulture ecclesiastice corpus iuuencule que ex ponte precipitauit se, non sponte, sed casu, fugiens ut se liberaret a manibus eorum qui inhonesto fine eam persequebantur. 

 Ex parte parentum Niuethe quondam iuuencule nostris est auribus intimatum, quod, cum in crepusculo noctis nobilis uir . . . dominus de insula Brucardi, dieceseos Turonensis, eidem iuuencule posuisset insidias, uolens illam opprimere, quam  sollicitauerat sepe de stupro, et ipsa garsionibus, qui eam rapere nitebantur, super quemdam pontem occurrerit, tandem ipsa, fugiens manus illorum, in amnem de ponte cecidit, et fuit casu submersa. Ipsa uero extracta de amne, dubitauerunt capellani eiusdem loci corpus tradere sepulture, et tu etiam requisitus dixisti, responsum super hoc apostolicum requirendum. Quocirca, fraternitati tue per apostolica scripta mandamus, quatenus, cum illa iuuencula non sponte precipitauerit se de ponte, sed fugiens manus illorum qui eam, sicut superius est expressum, rapere nitebantur, casu ceciderit, corpus eius tradi facias ecclesiastice sepulture, presertim, cum ex honesta causa fugisse noscatur, et cui communicabatur uiuenti, communicandum sit  iam defuncte.

Datum Rome, apud Sanctum Petrum, Iu Nonas Martii, pontificatus nostri anno nono.



XIII  . . . . . ARCHIEPISCOPO, ET O. ARCHIDIACONO, IANUENSIBUS  . Quod dotem faciant assignari uiro, cui dos potest credi, cum creditum sit corpus uxoris. 

[Per uestras nobis  litteras intimastis, quod, cum magistrum Riccardum, Ianuensem ciuem, ad persoluendum octo libras Ianuensis monete Hugoni pauperi, latori presentium  , auctoritate nostra curaueritis conuenire, quas idem Hugo pro dote uxoris sue requirebat ab eo, idem Riccardus exceptionem  opposuit contra ipsum, quod uidelicet uxorem suam a se repulerat, et quod tacita ueritate super hoc nostras litteras impetrarat  , quia, cum super eadem dote iam alia uice coram uestre ciuitatis consulibus questio mota esset, ipsi, iuxta consuetudinem terre  , pronuntiauerunt, ut, quoniam idem Hugo  ad inopiam uergere uidebatur, dos illa non assignaretur eidem, nisi cautionem idoneam de ipsa non peritura prestaret. Unde, uos, communicato prudentum concilio, precepistis, ut idem Hugo uxorem suam reciperet, et, iuxta terre consuetudinem, de saluanda  dote caueret, et,  donec id posset facere, dos ipsa reponeretur, si uellet, in secretario Ecclesie Ianuensis. Quod cum implere non posset, ad instantiam eius nobis hec rescribere curauistis  . Cum ergo satis possit credi modicum dotis, cui creditum est corpus uxoris, discretioni uestre per apostolica scripta  mandamus quatenus dotem assignari faciatis eidem, sub ea quam potest cautione prestare, uel saltem alicui mercatori committi, ut de parte bonesti lucri dictus uir onera possit matrimonii sustentare, ne, occasione dotis detente, uxor a uiro dimissa, seu uir, qui dimisit uxorem, adulterii reatum incurrat.]

Datum Rome, apud Sanctum Petrum, uIII Idus Martii, pontificatus nostri anno nono.



XIu  . EPISCOPO BAMBERGENSI  . Datur terminus ueniendi ad recipiendam absolutionem.





Xu  . Instrumentum, quo Echembertus, Pabembergensis [al. Bambergensis] episcopus, promissam domino pape fidelitatem et obedientiam se seruaturum chirographo obtestatur.

[Ego, Echembertus, Pabembergensis episcopus, per hoc scriptum, sigillo meo munitum, uolo fieri manifestum, quod ex illo iuramento fidelitatis et obedientie, quod in consecratione mea corporaliter prestiti, profiteor me teneri ad obediendum, etiam super negotio Romani imperii, mandatis domini pape. Unde, sub illo iuramento spondeo et promitto,  quod super negotio Romani imperii mandatis domini mei pape Innocentii sine fraude parebo, et cum ab eo uocatus fuero, cessante iusto impedimento, ad presentiam eius accedam. Mandaui preterea Leupoldo, clerico meo, et mandatum non reuocaui, ut prescripta iuret in animam meam].



XuI  . . . . . . . . TURONENSI ARCHIEPISCOPO  , . . . . . . . MAGISTRO, ET FRATRIBUS HOSPITALIS SANCTI SPIRITUS IN SAXIA. Adiungitur hospitali eorum fundum de Fonte Moron. 

Solet annuere, etc., usque impertiri. Ad supplicationem  quidem dilecti filii, nobilis uiri, Rogerii Palestensis, fundum de Fonte Moron, quem de bonis propriis acquisiuit, nobis ab ipso gratis oblatum, in ius et proprietatem apostolice sedis recepimus, et domum constructam ibidem uestro adiunximus hospitali, auctoritate apostolica statuentes, ut locus ipse de cetero ad domum uestram, que de bonis est beati Petri constructa, nullo pertineat mediante. Nulli ergo hanc paginam nostre constitutionis infringere, etc. Si quis autem, etc.

Datum Rome, apud Sanctum Petrum, uIII Idus Martii, pontificatus nostri anno nono.



XuII. . . . . . . ABBATI SANCTAE COLUMBAE SENONENSIS  . Concedit ei facultatem percipiendi decimas ex laboribus terre parochiarum suarum. 


Ex parte tua fuit postulatum a nobis, ut, cum tibi de parochiarum tuarum laboribus, sicut asseris, sit indultum decimas cum integritate percipere, tibi uellemus misericorditer indulgere, ut de terris que infra parochias tuas rediguntur nouiter ad culturam, de indulgentia nostra exigendi decimas facultatem haberes. Cum igitur, si maius est tibi concessum, uidelicet, quod decimas de laboribus terre parochiarum tuarum percipias, de noualibus eas exigere satis potes, quia, ubi maius tibi conceditur, minus etiam in hoc casu concessum esse uidetur.

Datum Rome, apud Sanctum Petrum, uI Idus Martii, pontificatus nostri anno nono.



XuIII  . . . . . . POTESTATI, ET CONSILIO FAuENTINO  . Quod excludant pauperes de Lugduno et Patarenos de patria et ciuitate eorum. 

Iam derident Ecclesiam tempore iuniores, quorum patres non dignabatur ponere cum canibus gregis sui, eamque subsannant magistrorum discipuli, qui peruertere studuerunt sententias sacre Scripture, nouosque inuenire sermones quibus erroris fallacias immiscerent, ut, cum in Ecclesia meritis patres aliorum esse non poterant, saltem erroris nouitas uideri faceret illos patres, qui, exeuntes a nobis, quia ex nobis non erant, post se dimisere  sequaces, qui, tempore iuniores, in prauitatis nouitate letantur, que aliquandiu sepulta fuerat et abiecta, canibusque gregis Dominici latratum non dantibus, latrant ipsi, non ut insidias lupi repellant, sed potius ut gregem errare faciant, et dispergant, confingentes mendacia, quibus simplicium corda subuertunt, et uenenum erroris propinantes indoctis, in subuersionem eorum mollierunt sermones suos super oleum, et ipsi sunt iacula, cum blanda que suggerunt, anime mortem importent. Accepimus  quidem quod in ciuitate uestra superstitio huiusmodi hominum peruersorum inualuit hactenus, et quotidie inualescit, qui gregem Dominicum nituntur a uia ueritatis auertere, et ad inuium trahere falsitatis. Ne igitur uestra discretio, quam credimus in fide fundatam, irrideri uel decipi possit ab illis, deuotionem uestram monemus attentius et hortamur, per apostolica uobis scripta, in uirtute Spiritus sancti, sub obtestatione diuini iudicii, districte precipiendo mandantes, quatenus huiusmodi hereticos, qui uocantur pauperes de Lugduno, uel etiam Patareni, uel alios, cuiuscunque secte, schismaticos, qui uobis fuerint nominati, uel scripti, a ciuitate uestra penitus excludatis, et sub perpetuo banno consistant, nec recipiantur de cetero, uel etiam tolerentur  in ciuitate, uel toto eius districtu manere, nisi ad mandatum Ecclesie reuertantur. Bona uero illorum, non habentium catholicos successores, confiscentur secundum legitimas sanctiones, et etiam publicentur, domusque destruantur illorum, uel assignentur Ecclesie, quam ipsi persequi non uerentur. Alioquin, cum zelemus salutem uestram in Domino, et Ecclesiam uestram derideri nolimus, uel uos per huiusmodi prauos homines in errorem adduci, noueritis, nos dilectis filiis . . . . . Sancti Proculi, et . . . . . Sancti Stephani abbatibus Bonosiensibus mandauisse, ut uos ad hoc, si forte, quod non credimus, fueritis negligentes, per districtionem ecclesiasticam, appellatione remota, compellant.

Datum Rome, apud Sanctum Petrum, uI Idus  Martii, pontificatus nostri anno nono.



XIX  . . . . . . SANCTI PROCULI, ET . . . . SANCTI STEPHANI ABBATIBUS BONONIENSIBUS. Quod hereticos pauperes dictos per districtionem ecclesiasticam compescant. 

Iam derident Ecclesiam tempore iuniores, etc. in eumdem modum usque ad inuium trahere falsitatis. Ne igitur dilecti filii . . . . potestas  , et consiliarii Fauentini, quos credimus in fide fundatos, irrideri uel decipi possint ab illis, ipsos monuimus attentius et hortati sumus, per apostolica eis scripta, in uirtute Spiritus sancti, sub obtestatione diuini  iudicii, districte precipiendo mandantes, quatenus huiusmodi hereticos, qui uocantur, etc., usque non uerentur. Cum ergo salutem ipsorum zelemus in Domino, et Ecclesiam Fauentin. derideri nolimus, etc., usque adduci; discretioni uestre per apostolica scripta mandamus, quatenus ipsos ad hoc, etc., usque negligentes, per districtionem ecclesiasticam, appellatione remota, compescatis.

Datum Rome, apud Sanctum Petrum, uI Idus Martii, anno nono.



XX  . . . . . . FLORENTINO EPISCOPO  . Quod inducat et cogat commune Pisanum, ne quedam iura marchionis Masse que tenentur ab Ecclesia, occupet. 


Si, quantum in multis et magnis nos, et predecessores nostri, ciuitatem Pisanam curauerimus honorare, ciuitatis eiusdem commune consideret diligenter, si fauorem apostolice sedis trutina rationis appendat, in quot et quantis ei possit in posterum propensioris utilitatis fructum, et uberioris honoris profectum afferre, profecto Romanam Ecclesiam tanquam piam matrem, teneretur deuotione multiplici uenerari, et ab eius omnino lesione cessare, quoniam et filialis sinceritas in operis claritate cognoscitur,  et fidei puritas ex deuotionis fructibus comprobatur. Sane, ad audientiam apostolatus nostri peruenit, quod predictum commune, de quo non modica sumus admiratione commoti, dilecto filio, nobili uiro, W. marchioni Masse, Calaritano iudici, quasdam rationes et iura in Sardinia, que ad Romanam spectant Ecclesiam, eiusdem Ecclesie nomine possidenti, machinantur auferre; que siquidem iura quidam Pisani, eiusdem marchionis amici, pro ipso emerunt a societatis Calaritane hominibus, qui cum eo in recuperatione terre fuerunt, non modica propter hoc quantitate pecunie iam soluta. Homines quoque predicte societatis ipsam resignare pecuniam, et ut dicti amici eius eam recipiant,  per uiolentiam cercentes, uenditionis instrumentum de ipsis rationibus ab eiusdem societatis hominibus fieri sibi faciunt, non attendentes, quod fides est ab ipsis hominibus prestita ipsius marchionis amicis, et pars pecunie persoluta, ut uidelicet ipsa uenditio firmitatem debeat plenariam obtinere, in quo utique facto, et periculum imminet ipsi communi, quod ad uiolandam fidem prestitam laborare contendit, et quod sedi apostolice infert iniuriam, dum ad eius terram manus temerarias extendere non formidat. Cum igitur tam manifestum Ecclesie damnum nolimus, sicut nec debemus, clausis oculis pertransire, fraternitati tue districte precipiendo mandamus, quatenus predictum commune, ut ipsum instrumentum uenditionis, tanquam in dispendium  apostolice sedis confectum, omni occasione postposita, reuocare non differat, et que premissa sunt, in statu pristino reformari permittat,  aut, si de iure confidit, sub examine nostro suam iustitiam prosequatur, cum negotium huiusmodi ad nostrum spectet examen, moneas attentius et inducas, et si necesse fuerit, per districtionem ecclesiasticam, appellatione remota, compescas, mandatum apostolicum taliter impleturus, quod nos sollicitudinem tuam possimus merito commendare.

Datum Rome, apud Sanctum Petrum, II Idus Martii, pontificatus nostri anno nono.



XXI  . ARCHIEPISCOPO PISANO  . De eodem argumento.




XXII  . A.  PRAEPOSITO, IN ARCHIEPISCOPUM MAGDEBURGENSEM ELECTO. Confirmatur electio, et preficitur in pastorem. 


uenientibus nuper ad apostolicam sedem dilectis filiis . . . . . Sancti Sebastiani . . . . . Sancte Marie, et . . . . . de Mildense prepositis, C. et C. maioris ecclesie, et magistro G . . . Sancti Nicolai, et L . . . Sancti Petri canonicis, et nobili uiro, G. castellano Magdeburgensi, et pro te confirmationem et palleum postulantibus, nos et fratres nostri, diligenter auditis et intellectis, que tam uerbis quam scriptis proposuerunt sollicite coram nobis, pro certo didicimus, electionem de te factam canonicam exstitisse, sed post electionem tuam quiddam a te inconsulte commissum, propter quod, si uoluissemus procedere  secundum iuris rigorem, et non magis secundum temperantiam equitatis, postulationem huiusmodi potuissemus penitus reprobare. Quia uero te per exhibitionem operis speciali hactenus dileximus caritate, sicut tua discretio non ignorat, adhuc deuotionem tuam ex benignitate gratuita, quam circa te gerimus, experiri uolentes, ne beneficium tibi prestitum amittamus, per apostolica tibi scripta mandamus, quatenus talem te nobis, tanquam membrum suo capiti conformando, in administratione Magdeburgensis Ecclesie studeas exhibere, quod, cum propositum nostrum plene cognoscas, gratie nostre plenitudinem merearis, sciturus pro certo, quod nos ea intendimus operari, que ad tuum commodum et honorem debeant redundare, dummodo  reuerentiam et obedientiam nobis debitam humiliter et deuote satagas exhibere. Nos autem, dilectis filiis, capitulo Magdeburgensi nostris damus litteris in  mandatis, ut, memores deuotionis antique, quam Magdeburgensis Ecclesia non solum in prosperis, uerum etiam in aduersis, erga Romanam Ecclesiam, matrem suam, tanquam filia specialis, noscitur habuisse, in ea firma deuotione persistant, inducentes te ad eamdem inuiolabiliter obseruandam.

Datum Rome, apud Sanctum Petrum, u Kalendas Martii, pontificatus nostri anno nono.



XXIII. . . . . . ABBATI SANCTI uICTORIS PARISIENSIS  . . . . DECANO SUESSIONENSI  , ET MAGISTRO R. DE CORZON, CANONICO NOuIOMENSI. Causam electionis episcopi Trecensis  ipsis committit. 

 uenientibus nuper ad apostolicam sedem procuratoribus dilectorum filiorum . . . . decani  . . . . cantoris Trecensium, pro electionibus que asserebantur facte de ipsis  , audientiam in consistorio nostro duximus concedendam, ubi fuit ex parte decani propositum, quod, cum tractatus in ecclesia Trecensi de substituendo deberet pontifice celebrari, et propter hoc canonici sepius conuenissent, post multum tractatum hinc inde habitum inter eos, et examinationes etiam uoluntatum, maior pars canonicorum et sanior conuenit unanimiter in decanum, et elegit eumdem, statimque sedem apostolicam appellauit, sicut in decreto eligentium continetur. Ex parte uero cantoris fuit propositum ex aduerso,  quod ad eligendum episcopum die statuta conuenit capitulum, et tunc magister Iosbertus appellationem interposuit in hunc modum, ne uidelicet fieret electio, uel nominatio, nisi canonica foret, et concors, post quam appellationem omnes in dilectum filium . . . cancellarium Campanie, conuenerunt, quo eligi renuente, capitulum denuo, die alia electioni statuta, conuenit, et, eadem die canonicis in capitulo congregatis, habita fuit mentio de cantore, multis, nemine contradicente, dicentibus, quod ad episcopatus regimen bonus esset, nullisque tractantibus de decano. Inter hec itaque, decanus etiam appellauit, ne fieret nominatio, nisi ordine obseruato, qui debet in talibus obseruari, cum prima uox nominandi esset ipsius. Deinde, cantor obtulit decano bonos  uiros quamplures, tam de ipsa ecclesia quam de aliis, ut unus eorum in episcopum eligeretur ab ipsis, quorum nullum assumere uoluit, uel etiam nominare. Sane, dum talia tractarentur, iam dictus magister Iosbertus ex insperato surrexit, ipsumque decanum impetuose in episcopum nominauit, quo uix finiente sermonem, surrexit . . . . cellerarius Senonensis, et dixit, quod male faciebat ipse magister, qui personam, de qua tractatum non fuerat, in episcopum  nominabat, statimque nominauit in Trecensem episcopum personam idoneam et discretam, de qua tractatum fuerat in capitulo, cantorem uidelicet, et nullus nominationi contradixit ipsius. Quo facto, cantor ductus est ad altare cum hymno qui solet in electionibus decantari, et, canonicis, qui eum duxerant ac altare, postmodum ad capitulum cum ipso reuersis, decem canonici, presente decano, innouauere consensum in prefatum cantorem, presentibus omnibus, et facto non contradicentibus eorumdem, et ad sedem apostolicam appellarunt, ne fieret aliquid contra electionem ipsorum, et post hec a capitulo sunt egressi. Preterea, ex parte cantoris eiusdem obiectum fuit contra decanum, quod sit Simoniacus, illiteratus, excommunicatus, et claudus.  Pars uero decani contra personam cantoris noluit quidquam opponere coram nobis, sed hoc sibi petiit reseruari, ut, si foret necesse, posset proponere contra eum; in consistorio tamen nostro fuit publice pars eiusdem decani confessa, predictas appellationes fuisse factas, sicut superius est expressum, et scrutinium fuisse factum cum omnibus, tribus tantum exceptis, qui noluerunt ad scrutinium uenire uocati, uidelicet Attone et Ioanne fratribus, et cantore, sicut decretum iam dictum, pro decano nobis oblatum, euidenter ostendit. Quia igitur nobis non constitit de premissis, et, secundum Apostolum, manus nemini cito debet imponi, discretioni uestre per apostolica scripta mandamus, quatenus, infra quatuor menses post receptionem presentium, non  solum super his in forma iudicii, uerum etiam super aliis que uel electos, uel electiones contingunt, inquiratis per uos ipsos de plano diligentissime ueritatem, et, si partes consenserint, ad sententiam procedatis, ita, quod, nisi contra predictum decanum fuerit sufficienter ostensum, quod sit enormiter claudus, uel insufficienter litteratus, aut Simoniaca labe pollutus, electionem confirmetis ipsius, quam constat a pluribus et dignioribus celebratam, dummodo nichil aliud obsistat de canonicis institutis, excommunicationis obiectu nequaquam obstante, cum non possint ei excommunicationem obiicere, qui communicabant eidem, nisi forte probauerint se postea didicisse, quod ipse tunc erat excommunicationis  uinculo innodatus; si uero probatum fuerit contra ipsum aliquid predictorum, uos, ipsius electione cassata, consequenter audiatis que pro cantore, uel contra cantorem, proposita fuerint, et, Deum habentes pre oculis, quod canonicum fuerit statuatis. Quod si utraque fuerit electio de iure cassata, uos ex parte nostra Trecense capitulum moneatis prudenter, et efficaciter inducatis, ut personam idoneam, que tanto congruat oneri et honori, per electionem canonicam communiter et concorditer  sibi preficiant in pastorem. Quod si partes consentire noluerint, ut per uos sententia proferatur, uos negotium sufficienter instructum ad nostrum remittatis examen, prefigentes partibus terminum competentem, quo recepture sententiam nostro se conspectui representent; ita, quod, si forsan, exigente iustitia, electio fuerit utraque cassanda, plenam accipiant a capitulo qui uenerint potestatem, ut, iuxta consilium nostrum personam idoneam Ecclesie uiduate preficiant in pastorem, cum nolimus, ut per contentiones huiusmodi gregi Dominico diutius desit cura pastoris. Quod si non omnes his exsequendis potueritis interesse, duo uestrum ea, sublato cuiuslibet contradictionis et appellationis obstaculo, nichilominus exsequantur.

 Datum Rome, apud Sanctum Petrum, XIu Kalendas Aprilis, anno nono.



XXIu  . ABBATI  , ET CAPITULO CASTELLIONIS [al. CONCHARUM]. Licite in causa necessaria etiam per religiosos iuratur. 

[Etsi Christus preceperit, secundum euangelicam ueritatem, ut »Sit sermo uester: est, est, et non, non ,« id est, ut affirmatio uel negatio, sicut procedit ex ore, ita procedat ex corde; quia tamen, hominum excrescente malitia, simplici affirmationi  , uel negationi uix creditur, idcirco prudenter adiunxit: Quod amplius est, a malo est;  malo quidem non tam culpe, quam pene, nec exhibentium, sed exigentium iuramentum. Nam incredulitas huiusmodi magis est pena quam culpa, unde non dixit, malum, sed dixit, a malo. Licet enim iuramentum prohibuisse Dominus uideatur, nusquam tamen per Creatorem, sed per creaturam iurare prohibuit, ne per huiusmodi iuramentum transferretur ad creaturam honorificentia Creatoris. Quare, cum in Euangelio premisisset: »Dico uobis non iurare omnino,« statim subiunxit: »neque per celum, quia thronus est Dei; neque per terram, quia scabellum est pedum ipsius; neque per Hierosolymam, quia est ciuitas regis magni; neque per caput tuum, quia non potes unum capillum facere album  aut nigrum ,« et, quamuis non sit per creaturam iurandum, si tamen iuretur per creaturam, seruandum est quidem, dummodo sit licitum, quod iuratur  . Iacobus quoque non simpliciter prohibuit iuramentum, sed uoluntatem iurandi, cum  ait: »Ante omnia, fratres mei, nolite iurare, neque per celum, neque per terram, neque per quodcunque aliud iuramentum. ,« quoniam ad iurandum non debet quemquam spontanea uoluntas inducere, quia qui facile iurat, facile peierat, sed necessitas trahere importuna; et tunc potest sine culpa iurare, dummodo illos tres comites habeat iuramentum, de quibus propheta sic ait: Et iurabunt, uiuit Dominus, in ueritate, et iudicio, et iustitia, et benedicent eum gentes, ipsumque laudabunt  . Alioquin, non dixisset Apostolus: Homines per maiorem sui iurant, et omnis controuersie eorum ad confirmationem finis est iuramentum; in quo patenter ostendit per quem sit iurandum, cum ait: »Homines per maiorem sui iurant ,« id est per  Deum; et cur sit iurandum, ut uidelicet omnis controuersie finis sit iuramentum. Angelus quoque, quem uidit in Apocalypsi Ioannes »stantem super mare et super terram, leuauit manum suam ad celum, et iurauit per uiuentem in secula seculorum .« Christus etiam plus legitur dixisse in Euangelio quam: »Est, est, et non, non ,« cum sepissime dixerit: »Amen dico uobis ;« quod ipse, secundum Lucam, exponens, cum premisisset: »Amen dico uobis, quia propheta nemo acceptus est in patria sua;« consequenter adiunxit: »In ueritate dico uobis, quia multe uidue erant in diebus Elie in Isrel .« Apostolus quoque iurabat, cum diceret: »Testis est mihi Deus ;« et iterum: »Quotidie morior per gloriam uestram,  fratres ;« que greca exemplaria manifestissimam esse iurationem ostendunt. Si enim per se malum esset iurare, profecto Dominus non iurasset; cum tamen in ueteri Testamento legatur: »Quia iurauit Dominus, et non penitebit eum ;« et rursum: »Iurauit Dominus  Dauid ueritatem  ;« imo et precepit in ueteri Testamento reddi Domino iuramenta. Quedam etenim prohibentur, quia per se malum sunt, ut furtum, adulterium, et huiusmodi que non sunt aliquatenus facienda. Quedam uero prohibentur ex causa, non quia per se mala sint, sed quia, si fiant frequenter et multum, ex his mala sequuntur; ut uinum per se quidem malum non est, et tamen  prohibet Apostolus, dicens: »Nolite inebriari uino, in quo est luxuria ;« quoniam ex frequenti et immoderata uini potatione luxuria generatur; sic et iuramentum per se quidem malum non est, cum sit confirmatio ueritatis; sed tamen  prohibetur ex causa, quoniam ex frequenti et incauta iuratione periurium sepe contingit, sicut in Ecclesiastico legitur: »uir multum iurans, implebitur iniquitate, et non discedat a domo illius plaga .« Quemadmodum ergo, Paulus propter necessitatem indulget  discipulo suo, uidelicet Timotheo, ut utatur modico uino propter stomachum et frequentes infirmitates ; sic profecto, cum necessitas exigit, pro re uera, licita et honesta potest secure iurari, quia cessante causa cessat effectus. Licet ergo debeatis esse uiri perfecti, ut, quantum potestis, iuramenti uinculum euitetis, uolentes tamen indemnitati monasterii uestri paterna sollicitudine prouidere, ne, propter defectum testium, sui iuris sustineat lesionem, eius auctoritate, qui dicit  in Euangelio: Si peccauit in te frater tuus, corripe eum inter te et ipsum solum, et, si non audierit; adhibe tecum duos uel tres testes, ut in ore duorum uel trium testium stet omne uerbum , presenti uero  pagina indulgemus, quatenus, uos et monasterii uestri conuersi possitis in causis eiusdem, deficientibus aliis testibus, pro ipso perhibere testimonium ueritati.] Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, XII Kalendas Aprilis, anno nono.



XXu. . . . . . . PRIORI  ET CONuENTUI GLASTONIENSIBUS. Quod, si non esset bene prouisum Ecclesie eorum, prosequantur ius suum apud Curiam. 


Nouit ille qui scrutator est cordium et cognitor secretorum, quod, licet bone memorie C. papa, predecessor noster, ecclesiam uestram in sedem crexit cathedralem, ipsam Bathoniensi Ecclesie uniendo, ut idem esset episcopus utriusque, suamque constitutionem non solum per priuilegium, uerum etiam per alia multa scripta, curauerit confirmare, quia tamen hec unio asserebatur a uobis esse confusio, conquerentibus eam in graue preiudicium Glastoniensi Ecclesie redundare, cum per ipsam  dissolueretur religio, eleemosyna fraudaretur, et hospitalitas deperiret, nos, uestris supplicationibus inclinati, ad releuandum ecclesie uestre statum intendere cepimus, quantum decuit, diligenter; et, quoniam absonum uidebatur, ut subito predecessoris nostri euacuaremus in hac parte statutum, cum ei quantum cum Deo possumus deferre uelimus, sicut et uolumus, quod, quantum cum Deo poterunt nostri nobis deferant successores, unione  manente, sic de ceteris disposuimus, quantumcunque bone memorie Sauarico  , Bathoniensi episcopo, displiceret, frequenter ob hoc ad sedem apostolicam laboranti, quod status ecclesie uestre uidebatur in melius releuatus. Unde, post diuersos tractatus et deliberatione multiplices, quod per uiros prouidos et honestas auctoritate mandati nostri super hoc exstitit ordinatum, ad petitionem eiusdem episcopi, postquam aliud a nobis non potuit obtinere, apostolico tandem curauimus munimine roborare. uos autem, post obitum predicti Bathoniensis episcopi, ad nostram presentiam recurrentes, humiliter postulastis, ut, quia tempus aduenerat, quo sine scandalo ecclesie uestre ruina poterat in statum pristinum releuari, cum et Bathoniensis Ecclesia et  Wellensis id ipsum pariter postularet; rex quoque, cum regni magnatibus, et quidam episcopi cum multis abbatibus, deposcerent illud idem, unione penitus dissoluta, monasterium uestrum in statum reduceremus antiquum, sub abbatis regimine gubernandum. Nos ergo, diligentius attendentes, quod, episcopali sede uacante, non decet super hoc aliquid immutari, cum non sit qui ius episcopi tueatur, presertim ne plus fauisse persone quam Ecclesie uideremur, si, quod ea uiuente concessimus, post eius obitum subito mutaremus, petitionem uestram ex toto, absque damno conscientie ac periculo fame, nequiuimus exaudire. Ut autem, solito more, quem et uobis utilem, et nobis honorabilem estis experti, gradatim ab imo procedatur ad summum, auctoritate  uobis presentium indulgemus, ut, cum Bathoniensis Ecclesia de presule fuerit ordinata, si ostendere uolueritis, quod ecclesie uestre nondum sit ad detrimentum uel preiudicium euitandum plene prouisum, ius uestrum apud sedem apostolicam prosequendi facultatem liberam habeatis; interim autem, sub cura prioris idem monasterium libere gubernetur. Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem, etc.

Datum Rome, apud Sanctum Petrum, II Idus Martii, anno nono.



XXuI. I.  SANCTAE MARIAE IN uIA LATA DIACONO CARDINALI, APOSTOLICAE SEDIS LEGATO. Quod det licentiam priori et conuentui Glastoniensibus eligendi abbatem. 


Discretioni tue presentium auctoritate mandamus, quatenus, cum Bathoniensis ecclesia de presule fuerit ordinata, si forsan ille qui presul fuerit uoluerit libere consentire, cum tam Bathoniensis quam Wellensis conuentus super hoc nobis per suas  litteras supplicauit, ut ecclesia Glastoniensis ad statum pristinum reducatur, tu dilecto filio . . . . . priori et conuentui Glastoniensibus, licentiam regulariter eligendi sibi abbatem  , auctoritate nostra suffultus, impendas  . Quod si predicti prior et monachi contra dominum episcopum duxerint litigandum, utrique patri prefigas terminum competentem, in quo nostro se conspectui representent.

Datum Rome, apud Sanctum Petrum, uIII Kalendas Aprilis, anno nono.



XXuII. . . . . . . ARELATENSI ARCHIEPISCOPO  . Ut delinquentibus prefigat competentem terminum, ad prosequendas appellationes, quas solummodo pro persistendo in ipsorum nequitiis in elusionem ecclesiastice discipline interponunt. 


Ex parte tua fuit propositum coram nobis, quod, cum, parochianos tuos multipliciter delinquentes a suis uolens iniquitatibus reuocare, ipsos niteris censura ecclesiastica cercere, personas eorum excommunicationis sententie, ac ciuitatem, et burgum, seu uillas supponendo ecclesiastico interdicto, prout delicti atrocitas, et quantitas, seu qualitas exigunt personarum, iidem, in sua uolentes nequitia perdurare, in uocem appellationis prorumpunt in elusionem ecclesiastice discipline. Quoniam igitur appellationis remedium in subsidium oppressorum, et non in subterfugium malignantium est inuentum,  ne per huiusmodi insolentiam ecclesiastica disciplina penitus eneruetur, fraternitati tue auctoritate presentium indulgemus, quatenus taliter appellantibus ad appellationem interpositam prosequendam prefigas terminum competentem, et, si eamdem infra illum non fuerint prosecuti, nisi forte fuerint causa rationabili prepediti, extunc iustitiam ecclesiasticam, appellatione proposita, prout ordo rationis poposcerit, exerceas in eosdem, ita tamen, quod rigor mansuetudine temperetur. Manifestissima uero crimina, que nulla possunt tergiuersatione celari, sublato appellationis pretextu, remanere nolumus incorrecta.

Datum Rome, apud Sanctum Petrum, Xu Kalendas Aprilis, anno nono.



XXuIII  . . . . . . PATRIARCHAE HIEROSOLYMITANO  , APOSTOLICAE SEDIS LEGATO. Quod confirmet pactionem inter regem Cypri, et comitem H. tunc regni Hierosolymitani dominum. 


Cum, de superni dispositione consilii, super populos  Hierosolymitane prouincie, qui pro peccatis, non solum suis, sed forsan aliorum, de manu Domini duplicia receperunt, duplicis officii receperis potestatem, ut, in Dei Euangelium segregatus, cum patriarchalis dignitatis honore legationis officio fungereris, profecto tibi noscitur imminere, ut diligenter ea per sollicitudinis tue studium procurentur, que ad procurationem status eiusdem prouincie utilia possunt esse. Insinuante quidem dilecto filio, nobili uiro, G. de Monte-Biliardi, regni Hierosolymitani comestabulo, et karissimi in Christo filii nostri . . . . Cypri regis illustris, tutore ac baiulo regni sui, nostris est auribus intimatum, quod olim inter clare memorie II. regem Cyprensem, et comitem Henricum, tunc Hierosolymitani regni  dominum, super matrimonio filiorum, filiarumque suarum inuicem contrahendo, et comitatu Ioppensi, quedam pactio prouide facta fuit, que, iuramento hinc inde prestito confirmata, in publicum redacta fuit nichilominus instrumentum. Cum igitur, tam idem rex quam etiam dictus baiulus, nostro humiliter apostolatui supplicarit, ut pactionem ipsam, uelut non solum ei, uerum etiam toti prouincie profuturam, auctoritate preciperemus apostolica obseruari, fraternitati tue per apostolica scripta mandamus, quatenus, inquisita de pactione ipsa diligentius ueritate, si eam prouide inueneris esse factam, et presertim ad utilitatem spectare, tam publicam quam priuatam, ipsam, sublato cuiuslibet  contradictionis et appellationis obstaculo, per censuram ecclesiasticam inuiolabiliter facias obseruari; contradictores, monitione premissa, simili districtione compescens.

Datum Laterani, III Kalendas Aprilis, anno nono.



XXIX. AURELIANSI EPISCOPO  . Ut, inspecta ueritate, R. subdiacono solum clericatus officium exercere permittat, quia uim ui repellendo laicum percusserat. .

In nostra presentia constitutus, dilectus filius, R. subdiaconus, supplici nobis insinuatione monstrauit, quod, cum quidam laicus, qui de morte cuiusdam  auunculi sui habebatur suspectus, eidem occurreret euaginato cultello, cum non posset, propter impedimentum canonicalis habitus quem gerebat, eius uitare furorem, ac cerneret sibi mortis periculum imminere, ipsum uim ui repellendo percussit. Quia uero dictus laicus, occasione percussionis huiusmodi, extremum post dies aliquot clausit diem, subdiaconus idem, penitentia ductus, Hierosolymam  petiit pro sui expiatione peccati, ad demum, ad apostolicam sedem accedens, nobis humiliter supplicauit, ut eum in officio clericali permittere dignaremur cum aliis clericis ministrare. Nos igitur, de misericordia, que superexaltat iudicio, eius precibus inclinati, fraternitati tue presentium significatione mandamus, quatenus, si premissis ueritas suffragatur, et absque scandalo potest fieri, eum simplex duntaxat clericatus officium inter alios clericos exercere permittas.

Datum Rome, apud Sanctum Petrum, IX Kalendas Aprilis, anno nono.



XXX  . . . . . . . COMPOSTELLANO ARCHIEPISCOPO. Consultanti respondetur quod idem iudicium est in canonicis regularibus sicut in monachis in aduocationibus. .


[Ex parte tua fuit propositum coram  nobis, quod quidam canonici regulares, ut se forte peritos in iure ualeant demonstrare, ac extra claustrum materiam habeant euagandi, non solum in ecclesiasticis, uerum etiam in forensibus causis, presumunt aduocati officium exercere; cumque obiiciatur eisdem, quod, iuxta canonicas sanctiones, non debent esse lorensis, uel ecclesiastici negotii susceptores, uel exsecutores etiam, nisi forte id monasterii exposcat utilitas, abbate nichilominus imperante, ipsi ad suam proponunt insolentiam  excusandam, quod capitulum illud, per quod predicta prohiberi  uidentur, de monachis, non de canonicis regularibus loquitur manifeste  .] Unde: Nos consulere uoluisti, utrum tales sint ad patrocinium admittendi? Ad quod discretioni  tue taliter respondemus, quod idem iudicium de canonicis regularibus, quod et de monachis, quantum ad supradicta, credimus obseruandum, licet de monachis in canone specialiter sit expressum.

Datum Rome, apud Sanctum Petrum, Iu Idus Martii, anno nono  .



XXXI. EIDEM. Confirmatur sententia lata in causa uertente inter Templarios et Ecclesiam Compostellanam. 


Cum a nobis petitur quod iustum est et honestum etc., usque inclinati, sententiam definitiuam a uene rabilibus fratribus nostris, M. Zamorensi, et G. Salamantin. episcopis, iudicibus a sede apostolica delegatis, in causa uotorum beati Iacobi, que inter Ecclesiam Compostellanam, ex una parte, ac Templarios, et Hospitalarios, et Fratres militie Sancti Iacobi ex parte altera, uertebatur, mediante iustitia promulgatam, sicut est iusta, nec legitima prouocatione  suspensa, auctoritate apostolica confirmamus. Nulli ergo . . . si quis autem, etc.

Datum Rome, apud Sanctum Petrum Iu Idus Martii, anno nono.



XXXII  . . . . . . ZAMORENSI ET SALAMANTINO EPISCOPIS. Quod ad soluendum uota Ecclesie Compostellane mensura antiqua obseruetur certo modo. 

[Ex parte uenerabilis fratris nostri  . . . . . . Compostellani archiepiscopi, fuit propositum coram nobis, quod, cum ii qui uota beati Iacobi continue persoluerunt  , ad communem mensuram terre  sue, cum qua uidelicet emunt et uendunt, ipsa persoluerint hactenus et persoluant, quidam, qui a longis retro temporibus ab eorum solutione cessarunt, nunc per uos apostolice sedis auctoritate ad solutionem eorumdem coacti, quamdam mensuram paruissimam et ignotam,  nec etiam communibus usibus deputatam exhibent, et ad eamdem uota predicta soluere moliuntur. Unde, postularunt  a nobis, ut super hoc uos certos reddere dignaremur, utrum ei qui mensuram ignotam exhibent ad soluendum   uota prescripta  , sint ad communem sue terre mensuram, secundum quod illi qui ea persoluerunt continue faciunt, compellendi? Cum ergo non constet ad quam mensuram antecessores eorum prescripta  uota persoluerint, credimus distinguendum, utrum habitatores regionis ipsius, qui ea continue persoluerunt, ad unam et eamdem mensuram huiusmodi uota persoluant  , an ad uarias et diuersas? Si enim communiter omnes una et eadem mensura in solutione uotorum utuntur  , ad eamdem et illi soluere sunt cogendi. Quod si communis solutio per mensuras distinguatur uarias et diuersas, et illi uolunt soluere ad minorem, non sunt utique compellendi  , ut ad maiorem persoluant, quoniam, cum huiusmodi uota gratuita fuerint ab initio, benignius  sunt a uiris ecclesiasticis exigenda, ne, tanquam exactores, nimium uideantur lucris temporalibus inhiare.

Datum Rome, apud Sanctum Petrum, X Kalendas Aprilis anno nono.



XXXIII  . AURIENSI EPISCOPO. Consultanti, quod super ultimis uoluntatibus canonicorum obseruetur Lateranense concilium, et in aliis dubiis, respondetur. 

Ex parte tua fuit propositum coram nobis, quod, cum canonici tui de domibus in Ecclesie solo fundatis, et aliis de bonis ipsius Ecclesie acquisitis, pro sua uelint uoluntate disponere ac suis consanguineis  in testamento legare, nec tu id uelis in patientia tolerare, asserens illud esse non solum contra Lateranensis statuta concilii, uerum et contra antiquorum sanctiones, affirmant, per consuetudinem antiquis canonibus derogatum, et Lateranense concilium ab aliis episcopis non seruari. Unde, qualiter super his procedere debeas, nos consulere uoluisti. Nos igitur, fraternitati tue breuiter respondemus, ut super his Lateranensis statuta concilii facias, appellatione remota, firmiter obseruari. [  Quesiuisti preterea, per sedem apostolicam edoceri, ut, cum episcopi ad consecrationes episcoporum ab archiepiscopo suo, uel etiam alio, euocentur, et ipsi metropolitano electum offerant consecrandum, dicentes:  Reuerende Pater, postulat sancta Mater Ecclesia hunc electum in episcopum consecrari, et, interrogante archiepiscopo, si sciant illum esse dignum, respondeant quod illum sciunt et credunt pariter esse dignum, et te in responsione huiusmodi, ne offenderes hominem, Deum existimes offendisse, quandoque preter, quandoque  , contra conscientiam respondendo, cum electi conuersatio aut minus bene tibi cognita, aut penitus sit ignota; qualiter in  huiusmodi interrogationibus, salua conscientia ualeas respondere? Ad quod fraternitati tue taliter duximus respondendum, quod, cum nos aliquem in diaconum uel presbyterum promouemus prior diaconorum, qui nobis assistit, dicit: Postulat sancta Mater Ecclesia catholica, hunc subdiaconum uel diaconum, ad onus diaconatus uel presbyteratus assumi, et, nobis interrogantibus, si eum cognouit esse dignum, idem respondet: quod, quantum humana fragilitas nosse sinit, et scit et testificatur, illum ad huiusmodi onus officii esse dignum. Unde, in tali responsione aliquem peccare non credimus, dummodo contra conscientiam non loquatur, quia non simpliciter se scire illum asserit esse dignum, sed in quantum humana fragilitas nosse sinit, cum  illum, quem indignum esse non nouit, dignum debeat existimare.]  Huiusmodi ergo responsione secure poteris uti, nisi forte de indignitate tibi constiterit consecrandi. Si autem illum indignum esse cognoscas, metropolitano secrete, priusquam ad huiusmodi scrutinium ueniatur, studeas nuntiare, quamuis, ut diximus, nos interrogationem huiusmodi, non in consecratione pontificis, sed in ordinatione diaconi uel presbyteri, faciamus. Postulasti preterea edoceri quibus uerbis pontifex Romanus utatur in eo loco canonis misse, in quo sacerdos inferior dicit, una cum papa nostro, et antistite nostro, cum idem pro se tunc uideatur orare, ac supra se antistitem non habere, ad quod  deuotioni tue taliter respondemus, quod nos ibi dicimus, una mecum indigno famulo tuo, ubi uerbis predictis utuntur alii sacerdotes.

Datum Rome, apud Sanctum Petrum, Idibus Martii, anno nono.



XXXIu. . . . . . . PRIORI  , ET CONuENTUI CANTUARIENSIBUS. Quod ueniant ad examen audituri, an prouisio archiepiscopi eorum, prout protendunt, fuerit mala. 

Non sufficimus uerbis exprimere, aut litteris expli. care, in quantam nos et fratres nostri, non solum admirationem, uerum etiam turbationem simus inducti super iis que circa prouisionem Cantuariensis  Ecclesie, matris uestre, certa relatione didicimus, per uos, tanquam degeneres filios, improuide perpetrata, ut iam ipsa de uobis dicere possit: Filios enutriui et exaltaui, ipsi autem spreuerunt me , quasi fornicariam diuersis amatoribus exponentes. Proh dolor! Ubi est illa religionis honestas, discretionis prudentia, ueritatis sinceritas, et uirtutis constantia, que claris late titulis de uobis solebant hactenus predicari? Mutatus est color optimus, et  aurum in scoriam est conuersum. Quin imo, ueremur ne simulationis amictu uestram huc usque palliaueritis prauitatem, que nunc est, scisso uelamine, turpiter denudata. Sane, cum olim dilecti filii, Salomon, Gual. Simon, Rogerius, et W. monachi uestri, ad sedem apostolicam accessissent, et electionem, quam de persona dilecti filii, R. subprioris Ecclesie uestre, asserebant a uobis concorditer celebratam, sicut ex decreto fratrum euidentius apparebat, peterent humiliter confirmari, dilectus filius, magister Petrus de Anglesham, ex parte suffraganeorum Ecclesie Cantuariensis, eorum se petitioni opposuit aduersarium, asserens eos in ipsa electione taliter processisse, quod non solum non confirmari debebat, sed irrita iudicari. Cumque predicti  monachi eum repellere conarentur, pro eo quod procurationis mandatum minime ostendebat, responsum est ab eodem, quod in prouincia Lombardie, apud ciuitatem Parmensem, tam litteris de mandato, quam rebus aliis fuerat spoliatus, sed paratus erat prestare idoneam cautionem, quod quidquid per eum fieret in hac causa, dicti suffraganei ratum haberent. Licet igitur idem monachi niterentur ostendere satisdationem huiusmodi non esse in hoc articulo admittendam, nos tamen, partium utilitate ac necessitate pensata, cum dubitaretur probabiliter de mandato, eumdem magistrum electioni contradicentem admisimus, prius tamen ab ipso mille marcarum cautione recepta, uenerabilibus fratribus nostris,  P. Wintoniensi episcopo  , et magistro Ioanne, Sancti Pauli Londoniensis canonico, de nostra licentia se cum ipso ad penam obligantibus pro eodem, ut quod per eum fieret in hac parte, ipsi suffraganei firmiter obseruarent. Insistentibus igitur monachis antedictis ad obtinendum confirmationem electionis predicte, sicut ab uniuerso ecclesie uestre conuentu proponebatur concorditer celebrata, dictus magister eam multipliciter nixus est impugnare, tum, quia, post appellationem ad nos legitime interpositam, non tam celebrata fuerat quam presumpta, tum, quia suffraganei Cantuariensis Ecclesie fuerant in hac electione contempti, cum sine ipsis, imo nisi cum ipsis, non possit uel debeat talis electio celebrari, commune ius et consuetudinem  antiquam allegans, ac etiam, quod uos usque ad festum beati Andree statueratis inducias cum episcopis super electione tractandi, quas ipsis episcopis inconsultis non fuistis ueriti preuenire. Petebat preterea restitutionem quasi possessionis, qua dicebat suffraganeos sepedictos in hac parte temere spoliatos. Quamuis igitur ex aduerso priuilegia predecessorum nostrorum, et nostra, aliaque nonnulla documenta fuerint nobis ostensa, multisque, tam de acto quam de iure, rationibus allegatis, desideranter uellemus finem imponere huiusmodi questioni, que sine magno dispendio partium non poterat diutius prorogari, quia tamen de quibusdam  utrinque propositis nequiuerat nobis fieri plena fides, de communi fratrum nostrorum consilio, interlocuti fuimus in hac parte, ut testes quos utraque pars duceret producendos, usque ad Kalendas Maii proximo tunc uenturas, ad sedem apostolicam mitterentur, nisi forte quidam eorum essent ualetudinarii siue senes, quos ab huiusmodi onere debilitas redderet corporis excusatos, de quibus ita duximus ordinandum, ut per dilectos filios . . . . . Sancti Albani Lincolniensis, et . . . de Radinges Saresberiensis dieceseon abbates, et . . . . . decanum Sancti Pauli Londoniensis, reciperentur in Anglia, et depositiones ipsorum, suis incluse sigillis, nobis infra dictum terminum mitterentur. Unde, sepefatis suffraganeis per scripta nostra mandauimus, ut uniuersos  testes, quos in hac causa ducerent producendos, nisi ualetudinarii forent uel senes, cum instrumentis et rationibus, infra dictum terminum, excusatione, appellatione et dilatione postpositis, ad sedem apostolicam destinarent, prouidentes, ut, si quos forte prelibata debilitas ad nos accedere prohiberet, ipsos, si uellent, coram dictis abbatibus et decano producerent, ut depositiones ipsorum nobis possent in eodem termino presentari, significaturi nobis per litteras suas, utrum ratum uellent habere quod per antedictum magistrum factum fuerat in hac causa; et, si forte ratum id nollent, habere, procuratores idoneos infra dictum terminum ad nos destinare curarent, qui, omni tergiuersatione postposita,  sic instructi uenirent, quod nichil deficeret quoad ipsos, quominus ipsum negotium per nos, auctore Domino, finem debitum sortiretur; alioquin, cum in exsecutione iustitie non debeat esse personarum acceptio uel delectus, extunc, non habentes respectum ad hominem, sed ad Deum, sic Ecclesie uestre, quantum possemus de iure prouidere, auxiliante Domino, curaremus, quod optata deinceps posset tranquillitate gaudere. Cum autem super his dicti monachi ac magister a nobis litteras accepissent, et a sede apostolica recessissent, in Angliam profecturi, dilecti filii, G. E. H. T. R. L. monachi, et magister H. archidiaconus Richemundie, missi ex parte uestra coram nobis ex insperato uenerunt, asserentes, quod tam a uobis, quam suffraganeis,  renuntiatum fuerat pro bono pacis appellationibus uniuersis, ac deinde libera et spontanea uoluntate in uenerabilem fratrem nostrum . . . Norwicensem episcopum  , uniuersaliter et concorditer conuenistis a sede apostolica postulandum; quod tum ex uestris, tum ex suffraganeorum litteris ostendebant; unde, nobis et fratribus nostris humiliter supplicabant, ut, propter necessitatem urgentem et euidentem utilitatem Cantuariensis Ecclesie, postulationem ipsam admittere dignaremur. Porro, dilectus filius, W. monachus, qui cum predicto subpriore remanserat, postulationem huiusmodi asserebant penitus reprobandam; primo, quia, postquam electionis  negotium ad nostrum peruenit examen, nichil omnino, de illo, nostro non exspectato iudicio, debuit a quocunque disponi, presertim, cum iam fuerit a nobis super ipso negotio prescripto modo processum; secundo, quia, iuxta canonicas sanctiones, non erat assumendus extraneus, quandiu poterat domesticus ad regimen ipsius Ecclesie idoneus inueniri, unde facultas erat sibi et aliis renitendi, si quemquam ingeri cernerent ex aduerso; tertio, quia per litteras uestras, quas predictis subpriori et monachis, apud sedem apostolicam existentibus, direxistis, manifeste notastis, quod ad postulationem huiusmodi faciendam per impressionem fuistis inducti, cum timeretis dispendium rerum et periculum personarum. Licet igitur multa  fuissent non minus diligenti quam efficaci studio ex aduerso responsa, nos tamen, in quorum manibus non debet esse pondus et pondus, quasi statera dolosa, sine personarum acceptione uia regia procedentes, non declinando ad dexteram uel sinistram, de communi fratrum nostrorum consilio, postulationem huiusmodi, non propter indignitatem persone, sed propter iniquitatem processus, censuimus repellendam, dolentes non modicum, sicut ille nouit qui nichil ignorat, super tribulationibus et angustiis, que multe nimis huius occasione discordie Cantuariensem Ecclesiam inuenerunt. Postulatione uero, sicut dictum est, reprobata, statim dilecti filii, magister Honorius, et T . . . monachus, iniuncte  sibi procurationis ex parte uestras litteras protulerunt, asserentes uos subpriorem predictum nequaquam in archiepiscopum elegisse, sed cum audissetis pro certo, quod carissimus in Christo filius noster, I. rex Anglorum illustris, et uenerabiles fratres nostri, Cantuariensis Ecclesie suffraganei, nuntios suos ad sedem apostolicam direxissent, ut a nobis ad uos litteras obtinerent pro aliqua certa persona in archiepiscopum assumenda, ex communi deliberatione, hac fuistis usi cautela, ut de tribus quos inter ceteros nominastis, priore uidelicet, subpriore, et precentore, unus in quem plures ex fratribus conuenirent, eligeretur, ad sedem apostolicam destinandus, ut, si forsan animum nostrum ad predictorum regis et suffraganeorum preces admittendas  perpenderet inclinatum, ipse se gereret pro electo, datis sibi litteris in modum decreti confectis, quibus in hoc casu solummodo uteretur. Cumque in subpriorem plures ex fratribus conuenissent, ipsum cum decreto, quasi super eius electione confecto, adhibitis sibi quibusdam fratribus, ad sedem apostolicam direxistis, in uirtute obedientie, sub interminatione anathematis, iniungentes eisdem, ut nunquam, nisi forsan in casu predicto, illo presumerent uti decreto; ipse uero, ambitionis tenebris excecatus, aliosque secum damnabili prauitate seducens, pro electo se gessit, cum nunquam fuisset electus; quod, tam per litteras  uestras, quam per testes omni exceptione maiores, ostendere promittebant. Monachus uero predictus affirmans eumdem subpriorem concorditer ac simpliciter, absque omni contradictione, uel conditione, a cunctis electum, ac uos, eleuatis propriis manibus coram ligno uiuifice crucis, et corona beati martyris Thome, delegatis in capitulo promisisse, quod illum in pastorem eligeretis et patrem, in quem de tribus prenominatis personis maior pars et sanior consentiret, nitebatur procurationis mandatum multipliciter infirmare; super quo cum fuisset aliquandiu disputatum, interlocuti sumus, ut, saluis legitimis exceptionibus, uniuersis, quas contra procuratores aut testes, uel etiam dicta testium, pars subprioris uellet opponere, testes producerentur  utrinque; sicque testes hinc inde fuere producti, quamuis ex altera parte quinque, ex altera uero unus, et depositiones conscripte. Sed, cum nollent his solis testibus esse contenti, quamuis nos eos ad finem negotii multipliciter urgeremus, de communi tandem fratrum nostrorum consilio, discretioni uestre per apostolica scripta precipiendo mandamus, quatenus usque ad Kalendas Octobris proximo uenturas, uos filii, Abel; Ioannes de Hale, Eadhmunde, Ioseph Giliberte camerarie, Rog. de Tumba, Carole, Honori, Andrea de Infirmaria, Ricarde de Bendingeham, cum sex aliis qui fuerint nominati, nostro uos conspectui personaliter presentetis, ut, ueritate per uos plenius indagata,  finem huic cause, anctore Domino, canonicum imponamus, ab uniuersitate capituli plena potestate recepta, ut, si forte subprioris intentio, qui se asserit non pro sua sublimitate, sed pro libertate Cantuariensis Ecclesie laborare, nequiuerit preualere, personam idoneam preficiatis uobis canonice in pastorem. Ut autem super his nobis ueritas plenius elucescat, uenerabili fratri nostro . . . Roffensi episcopo  , et dilecto filio . . . abbati Sancti Augustini Cantuariensis, apostolicis damus litteris in mandatis, ut, ad Cantuariensem Ecclesiam personaliter accedentes, inquirant a ceteris sub iurisiurandi religione plenissime ueritatem, eamque nobis fideli relatione rescribant. Et, ne propter regis uel suffraganeorum absentiam huiusmodi prouisio ualeat  retardari, scribimus eisdem regi, et suffraganeis, ut et ipsi propter hoc procuratores idoneos ad nostram non differant presentiam destinare. Alioquin, cum nolimus diutius, sicut nec uelle debemus, Cantuariensem Ecclesiam in dispendium rerum et periculum animarum carere pastore, nos ad prouisionem ipsius, auctore Domino, procedemus, inobedientes, rebelles et contumaces taliter punituri, quod, pena docente, cognoscent quam periculosum exstiterit in hoc negotio malignari.

Datum Laterani, III Kalendas Aprilis, anno nono.



XXXu. SUFFRAGANEIS CANTUARIENSIS ECCLESIAE. Super eodem. 


Qualiter et quantum a nobis in negotio Cantuariensis Ecclesie sit processum, ex litteris quas priori et conuentui destinamus, fraternitas uestra poterit edoceri. Cum autem, propter idem negotium exsequendum, quosdam ex monachis Cantuariensibus ad nostram presentiam personaliter euocemus, uolentes, quantum cum Deo possumus, uestro iuri et honori deferre, per apostolica uobis scripta mandamus quatenus procuratores idoneos infra terminum illis prefixum ad sedem curetis apostolicam destinare, ne procuratorum defectum, uel  uobis, uel Cantuariensi Ecclesie, dispendium generetur. Alioquin, cum nolimus diutius, sicut nec uelle debemus, Cantuariensem Ecclesiam, in dispendium rerum, et periculum animarum, carere pastore, nos, ad prouisionem ipsius auctore Domino, procedemus.

Datum Laterani, III Kalendas Aprilis, anno nono.



XXXuI. . . . .REGI ANGLORUM. Super eodem. 

Qualiter et quantum a nobis in negotio Cantuariensis Ecclesie sit processum, ex litteris quas priori et conuentui destinamus regalis prudentia  plene poterit edoceri. Cum autem, propter idem negotium exsequendum, quosdam ex monachis Cantuariensibus ad nostram presentiam personaliter euocemus, uolentes, quantum cum Deo possumus, tuo iuri et honori deferre, presentibus tibi litteris intimamus ut procuratorem idoneum infra terminum illis prefixum ad sedem apostolicam satagas destinare, ne, propter procuratoris defectum, uel regie celsitudini, uel Cantuariensi Ecclesie, dispendium generetur.

Datum Laterani, III Kalendas Aprilis, anno nono.



XXXuII. . . . . . EPISCOPO ROFFENSI  , ET . . . . ABBATI SANCTI AUGUSTINI CANTUARIENSIS. Super eodem. 


Qualiter et quantum a nobis in negotio Cantuariensis Ecclesie sit processum, ex litteris, quas . . . . priori et conuentui destinamus, discretio uestra plene poterit edoceri. Cum autem, propter idem negotium exsequendum, quosdam ex monachis Cantuariensibus ad nostram presentiam personaliter euocemus, ut super his nobis ueritas plenius elucescat, per apostolica uobis scripta mandamus quatenus ad Cantuariensem Ecclesiam personaliter accedentes, inquiratis a ceteris sub iurisiurandi religione plenissime ueritatem, eamque nobis infra  terminum illis prefixum fideli relatione rescribere procuretis.

Datum Laterani, III Kalendas Aprilis, anno nono.



XXXuIII. . . . . . SCHOLASTICO HILDESEMENSI, ET . . . .CUSTODI, ET SCHOLASTICO MINDENSIBUS. Quod cognoscant certo modo de electione abbatisse Herisiensis  . 

Dilecta in Christo filia, R. custos Herisiensis Ecclesie, olim apostolicam sedem accedens, et asserens se in abbatissam electam, proposuit, quod, Herisiensis Ecclesie abbatissa defuncta, sorores et canonici eiusdem ecclesie, ad monitionem diecesani  episcopi, qui ad defuncte uenerant sepulturam, pro electione facienda in simul consederunt . . . scholastico Padeburnensi uocato, ut uota examinaret eorum. Cumque in unius electione dissenserint octo  sorores, de decem et septem, que presentes erant tunc temporis, et omnes canonici qui quatuordecim erant ipsam elegere custodem, aduocato, ministerialibus, et toto populo fauorem suum prebentibus et assensum. Econtra uero . . . .prepositissam in abbatissam septem de sororibus nominarunt. Utraque igitur a parte sua episcopo presentata pro consecrationis munere obtinendo, episcopus partes commonuit ut ad pacem intenderent, et essent super electione concordes, eisque spatium quinque dierum super hoc deliberandi concessit;  sexto autem die, cum concordare non possent, partibus iniunxit episcopus, ut post alios quinque dies exhibiture super his electionibus rationes se Padeburnensi capitulo presentarent. Ipsa ergo custode atque prepositissa cum electoribus suis in Padeburnensi capitulo constitutis, prepositissa et septem electrices eiusdem, G. monialem, que de quodam nigro monasterio fuit, et in abbatissam cuiusdam ecclesie confirmata, et etiam benedicta, presentauere tunc primum episcopo, se illam elegisse dicentes. Unde, parte altera nimium stupefacta, cum, nescientibus illis, nec etiam requisitis, mutassent illa que fecerant, ipsa custos ad proponendam causam suam et etiam defendendam, secundo et tertio  ab ipso capitulo concedi sibi petiit aduocatum, quem non potuit obtinere. Aduerse siquidem parti fuerunt plures aduocati concessi, tuncque prepositissa est manifeste confessa quod electioni sue renuntiarat omnino, et in ipsam G. monialem cum septem electricibus unanimi consenserat uoluntate. Quo custos audito, et cognito quod episcopus et multi de capitulo, cum essent consanguinei monialis eiusdem, ad promotionem eius uellent iudicium declinare, postquam super iure Herisiensi, ac sua sibi iustitia conseruanda, fuit aliquandiu allegatum, ne super electione sua preiudicium pateretur, uocem ad nos appellationis emisit; sed, episcopus, appellationi  non deferens, pro iam dicta moniali, consanguinea sua, sententiam promulgauit; et eam fecit in abbatie possessionem induci. uolpertus autem, clericus, qui uenerat partis procurator aduerse, proposuit quod, cum predicta G. monialis a maiori, quoniam ab undecim et saniori parte capituli, scilicet prepositissa, scholastica et decana, et aliis quibusdam sororibus, cassatis tamen prius a iam dicto episcopo duabus friuolis nominationibus, bono zelo fuisset in Herisiensem abbatissam electa et confirmata per ipsum episcopum, memorata custos, eam super hoc molestare presumens, in eadem ecclesia se uolebat intrudere per potentiam laicalem. Ideoque procurator ipse pro eadem petiit moniali, ut confirmationem de ipsa factam obseruari firmiter  faceremus, nocere illi asserens non debere, quod nigra fuerit monialis, et alie uidelicet Herisienses sorores utantur canonicalibus indumentis, et quod confirmata sit et benedicta alibi abbatissa, cum sit de illius consuetudine regionis, quod nigre moniales assumantur ad huiusmodi abbatias, et quandoque contingat ut canonica mulier nigrarum monialium teneat abbatiam, asserens hoc etiam a bone memorie C. papa, predecessore nostro, sibi fuisse concessum, ut ad abbatiam aliam posset assumi. Custos autem replicabat econtra, quod eadem monialis non debebat assumi, nec poterat ad ipsarum regimen abbatie, cum non esset soror ecclesie, sed de quodam monasterio nigro uenisset, et in abbatissam honorabilioris ecclesie confirmata esset et  benedicta, a cuius regimine non sine culpa credebatur expulsa, et consecrationem, quam a predecessore nostro se dicebat habere, ostendere non ualebat. Unde petebat instanter, ut quod erat factum de ipsa, irritum faceremus haberi, presertim, cum in litteris iam dicti episcopi, quas idem procurator in sue partis defensionem habebat, contineretur expresse ipsum episcopum ad confirmationem electionis illius, post appellationem ad nos interpositam, processisse, ac eadem appellatio legitima uideretur, cum consanguinitas, qua per litteras suas idem episcopus ipsam monialem contingere perhibebat, manifestam indicarit suspicionem in eum, preter hoc quod, quandocunque a diecesano  suo grauaretur in aliquo, sibi appellare licebat. Nos autem, his et aliis diligenter auditis, que tam a procuratore iam dicto fuere proposita, quam custode Heterwardensi, et . . . Hegensi abbatibus, et . . . preposito Gusmariensi, mandauimus ut, quidquid factum erat super monialis electione iam dicte, auctoritate nostra suffulti, nullius contradictione uel appellatione obstante, denuntiarent irritum et inane, et, super ipsius electione custodis ueritate diligentius inquisita, si electionem ipsius inuenirent canonicam, et personam idoneam, eam auctoritate apostolica confirmarent; contradictores per censuram ecclesiasticam, appellatione postposita, compescentes. uerum, cum ipsa custos mandatum huiusmodi iudicibus presentaret, quod de predicta  G. moniali factum fuerat, auctoritate nostra denuntiarunt irritum et inane; et, cum ipsa nollet dimittere abbatiam, ipsi eam excommunicationis sententie subiecerunt, et mandarunt eam arctius euitari. Ea uero, cum electricibus suis, post aliquot dies super electione sua per nuntium appellauit; sed ipsi iudices, appellationi nullatenus deferentes, presertim, cum eius electio de nostro expresso mandato fuerit irritata, et appellatio esset in litteris nostris inhibita, citato Herisiensi conuentu, de ipsius electione custodis, prout eis iniunctum fuerat, inquirere uoluerunt. Cumque ipsius electionem inuenirent esse canonicam idoneamque personam, habito prudentium uirorum consilio, electionem confirmantes ipsius, abbatiam Herisiensem eidem auctoritate  nostra per definitiuam sententiam adiudicare curarunt. Et, licet diecesanus episcopus appellarit, et inhibuerit Herisiensi conuentui, ne ipsi tanquam abbatisse presumeret obedire, ipsi tamen eam cum omni mansuetudine induxerunt in corporalem abbatie possessionem eiusdem, a qua per fratrem monialis predicte, et fautores eius, per uiolentiam est eiecta, et, preter multa mala, que sunt ibi acta per illos, ipsam R. cegerunt iuramento firmare, ut usque ad festum beati Martini proximo preteritum, Herisiensem Ecclesiam non intraret, nec etiam domo simplici, uel, quod ibi habebat, stipendio uteretur. Tandem uero, cum ipsa R. super his et aliis affligeretur diutius, ad nostram duxit presentiam recurrendum, eadem G. moniali similiter ueniente. Cumque  super his predicta R. proposuerit questionem, et postulauerit confirmare iudicum processum ipsorum; et ut satisfieret ei de damnis et iniuriis irrogatis, predicta G. proposuit ex aduerso, quod, cum electa fuerit in Herisiensis Ecclesie abbatissam a maiori et saniori parte conuentus, et eius electio a diecesano fuerit confirmata, ipsa custos ad abbatem Conradesburc. et coniudices eius litteras impetrauit. Cumque ipsa G. ad eorum presentiam citata, ueniret, et ostenderet se spoliatam fuisse ipsius occasione custodis, ab ipsis iudicibus reportauit sententiam, se illi nullatenus respondere teneri, nisi esset primitus restituta. Ipsa uero custos, ab ipsa sententia uocem ad nos appellationis emittens, appellationem  suam est personaliter prosecuta. Cumque ipsa G. ad hoc tantum procuratorem transmiserit, ut eadem confirmaretur sententia, procurator ipsius, mandati fines excedens, passus est obtinere custodem quod uoluit contra ipsam et ad supradictos Iudices, quorum unus excommunicationis subiacebat sententie, litteras deportauit, prout, in litteris uenerabilis fratris nostri. . . Maguntini archiepiscopi, nobis exhibitis continetur, cum quo alter eorum, tertio absente, in omnibus inordinato processit, et, licet ipsa, et capitulum Herisienis Ecclesie, a loco suspecto et aliis grauaminibus appellauerint, ipsi tamen, nichilominus procedentes, eamdem custodem per Albertum, familiarem ipsius, qui, sicut in eisdem litteris memorati archiepiscopi  continetur, excommunicationis erat uinculo innodatus, et B. Plebanum, in corporalem fecerunt possessionem induci. Ad probandum uero, quod iam dictus procurator tale mandatum receperit, ut uidelicet appellationem interpositam prosequeretur, testes coram auditore sibi dato produxit, sed contra responsum est, quod, etsi testes illi tale mandatum probauerint, per hoc tamen nullatenus est probatum, quin aliud recepisset, et ideo, cum pro sententia presumatur, quod omnia fuerint rite acta, presertim que cum tanta maturitate consilii a summo fuit pontifice promulgata, manifeste colligitur, quod super principali negotio mandatum receperit generale, sicut eadem custos ad id plenius comprobandum per unum testem ostendit. Nos igitur, his et  aliis diligentius intellectis, que fuerunt ab utraque parte proposita, predictam G. monialem, iustitia exigente, ab administratione ipsius abbatie sententialiter duximus remouendam, discretioni uestre per apostolica scripta precipiendo mandantes, quatenus, ad ipsam ecclesiam personaliter accedentes, abbatie administrationem eiusdem alii persone idonee committatis, cui ad opus eiusdem abbatie fiat hinc inde resignatio subtractorum. uos autem, interim cognoscatis de confirmationis sententia, que lata est a delegatis iudicibus super electione custodis, ut eam, sicut de iure fuerit faciendum, confirmare uel infirmare curetis; ita, quod si pro eo quod unus ex delegatis iudicibus, qui eamdem sententiam  protulerunt, excommunicationis esset uinculo publice innodatus, quando sententia lata fuit, sicut per metropolitani litteras perhibetur, aut ex alia iusta causa, eamdem sententiam constiterit infirmandam, ipsa cassata, de ipsius electione custodis iterum cognoscatis; et, audientes que tam in factum quam in personam proposita fuerint et ostensa, eam, si fuerit inuenta canonica, confirmetis. Alioquin, ea penitus infirmata, detis sororibus facultatem liberam eligendi, et, quam in abbatissam sibi duxerint regulariter eligendam, eius electionem, sublato appellationis obstaculo, auctoritate apostolica confirmetis, et predicte custodi de bonis Ecclesie faciatis in expensis legitimis prouideri, contradictores, si qui fuerint uel rebelles, ut a sua temeritate  desistant, per censuram ecclesiasticam, appellatione remota, cogentes. Testes autem, si qui fuerint nominati, etc. Nullis litteris ueritati et iustitie preiudicantibus, etc. Quod si non omnes, etc. His, etc.

Datum Laterani, Iu Kalendas Aprilis, anno nono.



XXXIX. P. EPISCOPO PORTUENSI  . Datur facultas testandi. 

Cum prouida deliberatione disponas de rebus tuis  condere testamentum, a nobis humiliter postulasti, ut super hoc tibi licentiam concedere dignaremur. Nos igitur, tuo salubri proposito benignum impertientes assensum, presentium tibi auctoritate concedimus, ut de rebus tuis liberam secundum Deum facultatem habeas disponendi.

Datum Rome, apud Sanctum Petrum, II Non. Aprilis, anno nono.



XL. . . . . . ARCHIDIACONO . . . . CANCELLARIO  , ET . . . . DECANO SANCTI GERMANI AUTISSIODORENSIS  , PARISIENSIBUS. Ut ea que sententialiter definita fuerant in causa inter Gualterium de Picerel, pro se ipso, et Hugonem de Feuerniaco, pro decano de Alueoli, super Ecclesia de Beauilla, faciant obseruari. 


Cum dilecti filii, magister Gualterius de Picerel, pro se ipso, et magister Hugo de Feuerniaco, pro . . . decano de Alueoli, super ecclesia de Beauilla inuicem litigarent, dilectum filium nostrum, G. Sancte Marie in Porticu diaconum cardinalem  , utrique concessimus auditorem, in cuius presentia idem magister proponendo monstrauit quod, cum olim uenerabilis frater noster . . . Hostiensis episcopus  , legationis officio fungeretur in partibus Gallicanis, et Guillelmum de Montibus insignisset charactere clericali, dilecto filio . . . archidiacono Carnotensi, mandauit ut Ecclesiam quam in archidiaconatu  suo primo uacare contingeret donationi sue reseruare curaret, inhibens ne alicui conferret eamdem, in qua disposuerat eidem Guillelmo nullum habenti beneficium prouidere. Processu denique temporis, cum in morte O. quondam decani de Alueoli, ecclesia de Beauilla uacasset, idem archidiaconus contra mandatum eiusdem legati tam ipsam, quam decanatum G. fratri suo concessit, qui aliam Ecclesiam in eadem diecesi noscebatur habere. Quod cum ad predicti legati notitiam peruenisset, eos ad suam presentiam conuocauit, et de prudentium consilio archidiaconi facto cassato, antedictam ecclesiam sic uacantem canonice prefato Guillelmo concessit, sicut in ipsius authentico continetur. In quo postmodum tam uenerabilis frater noster . . . . . episcopus   , quam dictus archidiaconus Carnotenses, qui patronus erat Ecclesie, prebuerunt assensum, quemadmodum littere testantur ipsorum, et sic memoratus Guillelmus ecclesiam ipsam per quatuor fere annos et ultra tenuit, et a decano qui hoc sciebat pariter et uidebat nequaquam fuit tractus in causam. uacante uero quadam prebenda in ecclesia Sancti Mauricii Carnotensis, que ipsum magistrum G. contingebat de iure, prenominatus episcopus pia prouidentia, seu prouida pietate, considerans  quod prebenda ipsa, cui cura non erat animarum annexa magis sepe dicto Guillemo congrueret, quam eadem ecclesia de Beauilla, que pastore assiduo indigebat, ecclesiam ipsam uacantem eidem magistro ad presentationem dicti archidiaconi nullo contradicente concessit, et prebendam illam prefato clerico assignauit. Unde ipse magister humiliter supplicabat eamdem sibi ecclesiam confirmari, utpote quam canonice sine contradictione, ac etiam ad presentationem ueri patroni se dicebat adeptum, et aduersario suo imponi perpetuum silentium super ea. Quod utique dicti decani procurator inficiatus, adiecit quod, cum in obitu C. quondam decani de Alueoli, de Franconuilla et de Beauilla ecclesie uacauissent . . . Carnotensis archidiaconus, ad quem  illarum donatio pertinebat, G. fratri suo ecclesiam de Beauilla concessit, ac eum de mandato diecesani episcopi de ipsa corporaliter inuestiuit, sicut in litteris tam episcopi, quam etiam archidiaconi continetur. Post hec autem, Guillelmus de Montibus litteras supradicti legati eidem archidiacono presentauit, in quibus continebatur, eumdem legatum sibi retinuisse donationem unius ecclesie, quam primo contingeret in archidiaconatu Carnotensi uacare; et per hoc idem Guillelmus petebat ut uel alteram illarum ecclesiarum sibi conferret, uel donationi legati reseruaret eamdem; qui respondit quod neutrum implere poterat, co quod utramque iam aliis assignarat. Ipse uero Guillelmus, iterato ad eumdem legatum accedens, et falso suggerens  ecclesiam de Beauilla uacare, obtinuit apud ipsum quod dictam ecclesiam de facto sibi concessit, et mandauit ut institueretur in ea. Quod comperiens idem G. ne quis eum in possessione sua turbaret, sedem apostolicam appellauit, et, personaliter ad apostolicam sedem ueniens, causam ipsam obtinuit iudicibus delegari, quo postmodum ad propria reuertente, prefatus Guillelmus, de iustitia sua diffidens iuri, si quod per eumdem legatum in iam dicta ecclesia fuerat consecutus, in manu renuntiauit dicti episcopi Carnotensis, et hoc facto, prenominatus archidiaconus magistrum G. de Picerel eidem episcopo presentauit, ipsumque, in preiudicium prefati G. absentis, de prescripta fecit ecclesia inuestiri.  Quod intelligens idem G. in sui iuris defensionem se pariter et ecclesiam ipsam apostolice sedis protectioni supposuit, et, a possessione se deiici non permittens, ad nostram audientiam appellauit; adiiciens ut in statu illo, in quo tunc erant, omnia permanerent, et specialiter hac de causa, quia uidelicet dictus archidiaconus, de mandato episcopi Carnotensis, iam dictum magistrum in corporalem possessionem ecclesie memorate uolebat inducere, ad metropolitani audientiam appellauit; sed idem archiaconus nichilominus, post appellationem huiusmodi, magistrum ipsum in possessionem ipsius ecclesie inducere attentauit.  Unde, cum ad querelam ipsius G. uenerabili fratri nostro . . . . Senonensi archiepiscopo  . . . . subdecano, et . . . . cantori Carnotensibus, causam commisisset eamdem, predictus magister citatus ab eis, et in eorum presentia constitutus noluit respondere; sed, statim appellationem ad sedem apostolicam interponens, contumaciter recessit ab eis. Illi uero, nichilominus procedentes, testes contra ipsum legitimos receperunt, per quos fuit euidenter ostensum quod, post appellationem ad Senonensem curiam interpositam, idem magister fuit in corporalem eiusdem ecclesie possessionem inductus, sicut in eorumdem iudicum litteris legebatur; et sic sepe fatus magister, custode suo ab ecclesia ipsa depulso, ea fuit rationabiliter spoliatus, que tandem fuit alterius  cure commissa, qui, non auctoritate dicti magistri, sed nomine memorati decani, celebrabat in ipsa, recipiebatque obuentiones eiusdem. Unde, quoniam idem G. taliter se dicebat illam ecclesiam assecutum, petebat scribi iudicibus, qui eum a predicti magistri molestatione indebita tuerentur. Econtra uero dictus magister replicauit in illum, dicens penitus falsum esse quod decanus, ad presentationem ueri patroni, et de mandato episcopi, de ipsa fuerit ecclesia inuestitus, presertim, cum episcopus in suis litteris fateretur eumdem decanum, nec de cura illius ecclesie, nec de ipsa fuisse penitus inuestitum. Quod autem prefatum Guillelmum, de reditu decani timentem, abrenuntiasse iuri suo in manu Carnotensis episcopi pars aduersa  dicebat, idem magister prorsus esse mendacium astruebat, cum, post reditum eius, per tres annos et amplius, ipso uidente ac sciente, illam ecclesiam possederit absque lite. Illud uero magister ipse noluit diffiteri, qui, uidelicet aduersarius, ad Senonensem curiam appellasset, ipso quidem magistro sedem apostolicam prouocante, ac inhibente, ne decanus ipsum super iure suo presumeret molestare. At ipse, nichilominus ad metropolitanum accedens, memoratum fecit citari magistrum, qui, coram eo statuta die comparens, litem noluit contestari, sed appellatione innouata, recessit. Archiepiscopus uero, nichilominus causam, sicut etiam aduersarius fatebatur, post appellationem, iudicibus delegauit;  unde, dicebat idem magister, quod, tam per allegationes suas, quam etiam per ea que proposuerat pars aduersa, constabat ipsum fuisse, post appellationem ad sedem apostolicam interpositam, spoliatum. Ad illud autem, quod aduersarius proponebat, post appellationem decani ad Senonensem archiepiscopum interpositam, idem magister fuerat in eiusdem ecclesie possessionem inductus; dicebat idem magister quod, si decanus appellauerat, ne archidiaconus commissam sibi exsecutionem impleret, huiusmodi appellatio nulla erat, cum ab exsecutore non fuerit appellandum, ubi mandati fines excedere non tentabat. Adiecit insuper quod,  cum idem decanus nullum in ecclesia ius haberet, sui non intererat appellare, sed, si appellare aliquatenus potuisset, quia idem magister appellationem, quam ille ad metropolitanum interposuerat, appellationis ad sedem apostolicam interposite peremit obiectu, medio tempore non debuit spoliari. Econtra, procurator decani respondit quod, etsi dictus legatus donationi sue reseruari mandauerit primo in archidiaconatu Carnotensi ecclesiam uacaturam, circa predictam tamen ecclesiam facere hoc de iure non potuit, quia talis potestas sibi minime competebat, cum presentatio clerici ad illam ecclesiam, non tanquam clerico, sed quasi laico, ratione patronatus, non iure archidiaconatus, eidem archidiacono pertineret; unde, cum inhibitionem  ipsius in hoc idem archidiaconus custodire minime teneretur, alium quidem ad eamdem ecclesiam de iure potuit presentare, ac presentatio eius debet, ex quo de persona idonea facta est, firma censeri. Sed ad hoc prefatus magister insistendo respondit quoniam, etsi uerum existeret, quod tamen est falsum omnino, ius uidelicet presentandi clericum ad ipsam ecclesiam, non archidiaconalis officii sed temporalis dominii ratione, ad memoratum archidiaconum pertinere, nec in hac parte ualuisse prohibitionem legati, tanquam qui non poterat id laico prohibere patrono; ex alia tamen causa, presentationem archidiaconi factam de predicto decano asseruit esse irritam et inanem, quia, quando presentauit  eumdem, iam erat longe ante suspensus per dilectum filium, P. tituli Sancti Marcelli presbyterum, tum Sancte Marie in uia lata diaconum, cardinalem  , apostolice sedis legatum, et durauit illa suspensio usque post reditum prefati episcopi Hostiensis, ad cuius interuentum idem archidiaconus, in nostra presentia constitutus, meruit a uinculo suspensionis absolui, sicut per eiusdem episcopi litteras comprobatur. Procurator uero decani subiunxit econtra quod, etsi archidiaconus suspensionis uinculo teneretur, poterat tamen ei, tanquam laico, donatio ipsius ecclesie iure competere patronatus, quo nec per prohibitionem, nec per suspensionem legati potuisset aliqua ratione priuari, presertim cum archidiaconale tantum officium  sibi fuerit interdictum. Nos igitur, his et aliis que coram eodem auditore fuere proposita, nobisque relata fideliter per eumdem, diligentius intellectis, attendentes quod, etsi prefatus archidiaconus memoratum decanum, tanquam laicus, ad illam ecclesiam presentasset, quia tamen ipse decanus per diecesanum episcopum admissus non fuit, sed alius, ab eodem archidiacono postmodum presentatus, a diecesano fuit episcopo institutus, iuxta statutum bone memorie Alexandri pape, predecessoris nostri, non primus, sed secundus ius est in Ecclesia consecutus eadem; et, si memoratus  archidiaconus, tanquam clericus, prefatum presentauit decanum, quoniam in eo, tanquam clericus, faciebat, suberat iurisdictioni legati, unde, postquam idem legatus donationem illius ecclesie sibi decreuerat reseruandam, ad eam, tanquam clericus, non potuit quempiam presentare, presentationem factam de predicto decano ad ecclesiam sepedictam irritam fuisse decreuimus, et, ea penitus non obstante, concessionem eiusdem ecclesie, factam magistro Gualterio, pronuntiauimus canonicam exstitisse, cassantes nichilominus quod per delegatos a supra dicto Senonensi archiepiscopo, post appellationem ad nos legitime interpositam, exstitit attentatum, et adiudicantes eidem magistro prefatam ecclesiam, cum fructibus medio tempore perceptis,  plene ac pacifice possidendam, predicto decano super hoc perpetuum silentium imponendo. Quocirca, discretioni uestre per apostolica scripta mandamus, quatenus ea, que a nobis sunt sententialiter definita, faciatis per districtionem ecclesiasticam, sublato cuiuslibet contradictionis et appellationis obstaculo, firmiter obseruari; contradictores, si quos inueneritis, aut rebelles, cessante appellatione, districtione simili compescentes. Quod si non omnes, etc.

Datum Rome, apud Sanctum Petrum, IX Kalendas Aprilis, anno nono.



XLI  . . . . uERCELLENSI EPISCOPO . . . ABBATI DE TILIETO, ET PRESBYTERO ALBERTO MANTUANO. Qualiter et quando prelatus debeat procedere ad puniendos excessus subditorum.





XLII. . . . HALBERSTADENSI EPISCOPO  . Consultanti respondetur quod monachus mouens campanam qua corruente interfectus est puer, possit in monasterio ad altiores ordines promoueri. 

Ex litteris tue fraternitatis accepimus quod quidam monachus, puer tue dieceseos, ad deponendam de campanili campanam subseruiens, quia lignum casu corruit, ipso mouente, in ecclesia sub campanili quemdam oppressit puerulum et occidit. Unde a nobis humiliter postulabas quid tibi esset  super hoc faciendum, petens ut cum ipso misericorditer dispensetur. Quocirca, fraternitati tue per apostolica scripta mandamus quatenus, si monachus ipse rem necessariam agebat et utilem, et in loco, per quem aliquem transire non crederet, uel ibidem existere, uel etiam illuc de consuetudine uenire, quando lignum mouisse dignoscitur, satis poterit, presertim in monasterio, ad altiores ordines promoueri.

Datum Rome, apud Sanctum Petrum, Nonis Aprilis, anno nono.



XLIII  . . . . EPISCOPO FLORENTINO  . Quod non eximuntur ab obedientia sua subdiaconi Ecclesie Romane qui assecuti sunt beneficium propter quod debeant sibi obedientiam. 


[Per tuas nobis litteras  intimasti quod, cum aliqui Romane Ecclesie subdiaconi prelationes in tua diecesi assequuntur, pro quibus tibi tenentur obedientiam exhibere, siquando, exigente iustitia, te contigerit exercere in ipsos ecclesiasticam disciplinam, illi, subdiaconatus priuilegium allegantes, ea se asserunt non teneri, ac si per huiusmodi subdiaconatus officium ab obedientia, qua tibi tenentur, ratione obtenti beneficii  sint exempti. Super quo, postulasti per apostolice sedis oraculum edoceri, utrum, propter  ordinem subdiaconalis officii a pontifice Romano perceptum, hi tales a debita tibi obedientia subtrahantur? Ad quod tibi breuiter respondemus quod, etsi decens sit, ut illis specialiter, quantum conuenit, a te inter alios tibi subditos deferatur, quos benignitas apostolica collatione ipsius ordinis honorauit, per eam tamen ab obedientia, quam alias tibi debent, minime absoluuntur.

Datum Rome, apud Sanctum Petrum, uII Idus Aprilis, anno nono.



XLIu  . . . . . . . ABBATI  ET CONuENTUI PULTARIENSIBUS. Innouatur eis priuilegium antiquum. 


Cum Christus sit ueritas, nos, qui, licet indigni, locum eius tenemus in terris, ueritati debemus testimonium perhibere, cum ipse de se dixisse legatur: Ego ad hoc natus sum, et ad hoc ueni in mundum, ut testimonium perhibeam ueritati . Ex litteris siquidem dilectorum filiorum, O  Sancti Sequani, A.  Flauinianensis, et II.  Castellionis abbatum, et G. decani Castellionis, accepimus euidenter, quod ipsi in ecclesia uestra priuilegium bone memorie Ioannis pape, predecessoris nostri, uetustissimi sigilli roboratum  munimine inuenerint, et, illud inspicientes subtiliter, et rescribi fideliter facientes, rescriptum ipsius, eorumdem sigillis munitum, ad nostram presentiam direxerunt, obnixe ac humiliter deprecantes, ut illud uestre dignaremur ecclesie, de solita benignitate sedis apostolice, innouare. Nos igitur, tam uestris quam eorumdem precibus beneuolum prestantes assensum, attendentes, quod monasterium ipsum in libro censuali camere nostre inter cetera monasterii libera et exempta dignoscitur adnotatum, et quod etiam nobis et successoribus nostris in una libra argenti annis singulis teneatur, transcriptum priuilegii supra dicti, quod monasterii uestri continet libertatem, ne super hoc possit ueritas deperire,  ad ueritatis notitiam pleniorem, de uerbo ad uerbum  huic pagine duximus subscribendum.  »Ioannes, episcopus  , seruus seruorum Dei, uenerabili religiosoque abbati  , qui diuino nutu diuinaque prouidentia in monasterio fuerit constitutus, quod a uobis, Gerardo scilicet, clarissimo filio nostro, comiteque illustri  , nobilissimaque filia Berta, in nomine Domini nostri Iesu Christi, et ueneratione beatissimorum apostolorum Petri et Pauli, super amnem preterfluentis Sequane, in agro respiciente ad uillam, quam ex antiquo Pultarias nominant, in pago Laticensi, in finibus Burgundie  ab imis constructum est, opibusque ditatum, eiusque successoribus in perpetuum, de quo monasterio, cum omnibus iure ad se pertinentibus, pro remedio ac futura retributione  animarum uestrarum, hanc sanctam Romanam heredem fecistis Ecclesiam, illudque per donationis paginam beatissimo Petro, apostolorum principi, contulistis  . Quando ad ea, que pontificum sunt monitis prouocanda, catholicorum corda ita ardenti desiderio, diuina preueniente clementia, succenduntur, ut ab eis ultro poscantur, tanto alacri et leto animo sunt concedenda, quanto ea ipsa, que cupiunt, si nollent facere, peti debeant. Proinde, iuxta uestram petitionem, monasterio, in honore Domini nostri Iesu Christi, et beatissimorum apostolorum Petri et Pauli, quod in parochia urbis Lingonice, in loco et regno prenominato a uobis religiosa deuotione fundatum est, huiusmodi priuilegia presentis nostre  apostolice auctoritatis decreto indulgentes concedimus, confirmamus atque statuimus ut nulli regum, nulli antistitum, nulli quacunque predictorum dignitate, uel cuiquam alio, de his que eidem monasterio a uobis nobilissimis filiis nostris, iam donata sunt, uel in futuro a uobis, uel quibuslibet aliis, de proprio fuerint iure collata,  sub cuiuslibet cause occasionisue specie, minuere uel auferre, et siue suis usibus applicare, uel aliis, quasi piis causis, pro sue auaritie excusatione, liceat quocunque modo concedere, sed cuncta que ibi oblata sunt, uel offerri contigerit, tam a uobis quam ab eis qui in eodem loco in officio abbatis, uel conuersatione religiosa, succrescunt, seu qui pro anime sue remedio ibidem oblationes suas obtulerint, a presenti tempore illibata et sine inquietudine uolumus, et apostolica auctoritate precipimus possideri, eorum tamen usibus, pro quorum sustentatione ac gubernatione concessa sunt, fuerintque modis omnibus profutura; ea conditione, ut nullus successorum nostrorum in hac sancta sede, cui, auctore Domino,  deseruimus, nunquam, uel usquam, quiddam de eisdem rebus cuiquam beneficiare, commutare, ac sub censu concedere, uel retinere per futura tempora patiatur, sed censum tantummodo in testamento traditionis uestre, quo ex eodem monasterium heredem hanc sanctam fecistis matrem Ecclesiam, singularum uidelicet librarum argenti, annis singulis, successores nostri accipientes, pie paternitatis suffragium eidem monasterio, abbatibus ac monachis sub Regula Sancti Patris Benedicti ibidem degentibus, sollicitudine pastorali uigilanter contra omnes infestantes impendere studeant. Item constituimus ut, obeunte abbate presenti monasterii, non alius ibi quacunque obreptionis astutia ordinetur, nisi quem consensus  monachorum, secundum timorem Dei et institutionem Regule Sancti Benedicti, elegerit, et huius apostolice sedis pontifex prouiderit ordinandum, aut suggestione monachorum consenserit ordinatum. Hoc quoque capitulo presenti subiungimus ut locum auaritie secludamus, nullum de regibus, nullum de sacerdotibus, uel  quemcunque fidelium, per se suppositamue personam, decimas expetere, et de ordinatione eiusdem abbatis, uel clericorum atque presbyterorum, uel de largitione chrismatis, aut consecratione basilice, aut de quacunque commoditate spiritualis, aut temporalis obsequii, siue quibuscunque causis, ad idem monasterium pertinentibus, audere in auro, uel alia qualibet specie commodi, uel exenii loco, quidquam accipere, neque eumdem abbatem, ordinationis sue causa, dare presumere, ne hac occasione ea, que a fidelibus pie loco offeruntur, aut iam oblata sunt, consumantur, neque episcopus ciuitatis ipsius parochie, nisi ab abbate ipsius monasterii inuitatus, ibidem publicas missas agat, neque stationes  in cenobio eodem indicat, ne seruorum Dei quies quoquo modo populari conuentu ualeat perturbari; neque paratas aut mansionaticos exinde presumat erigere. Susceptionem autem fidelium et religiosorum, ac beneficientiam, quam iubet Apostolus cunctis exhibendam, pro possibilitate loci et facultatum, non modo ibidem gratis fieri delegamus, uerum etiam suademus, sed et modus in numero congregationis adeo conseruetur, ut nec pluralitas penuriam, nec paucitas inhabitantium destitutionem loci indicere ualeat. Hec igitur omnia, que huius precepti decretique nostri pagina continet, cunctis post uos succedentibus, qui idem monasterium, a uobis constructum, et  sancte Romane Ecclesie traditum, sub usufructuario retinetis, uel eis, quorum interesse potuerit, in perpetuum seruanda decernimus. Si quis uero sacerdotum, iudicum, atque secularium personarum, hanc constitutionis nostre paginam agnoscens, contra eam uenire tentauerit, potestatis, honorisue sui dignitate, percussus apostolico anathemate, careat, reumque se diuino iudicio existere de perpetrata iniquitate cognoscat, ac, nisi uel ea, que ab illo sunt male ablata, restitnerit, uel presumpta correxerit, uel digna penitentia illicita acta defleuerit, a sacratissimo corpore Dei Domini ac Redemptoris nostri Iesu Christi alienus fiat, atque in eterno examine districte ultioni subiaceat. Cunctis autem  eidem loco iusta seruantibus, sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne pacis inueniant. Scriptum per manum Georgii, notarii, regionarii et scriniarii sancte Romane Ecclesie, in mense Septembris, indictione duodecima  + Bene ualete +.

»Datum tertio decimo Kalendas Octobris, per manum Walperti, humillimi episcopi sancte Portuensis Ecclesie  , anno, Deo propitio, pontificatus domini nostri Ioannis, summi pontificis et uniuersalis pape sexti  , in sacratissima sede beati Petri apostoli, indictione duodecima +.«

uolentes igitur monasterium uestrum debita  libertate gaudere, districtius inhibemus, ne quis uos, aut monasterium uestrum, contra tenorem priuilegii supra scripti, presumat indebite molestare. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, per manum Ioannis, Sancte Marie in Cosmedin. diaconi cardinalis, sancte Romane Ecclesie cancellarii, uI Idus Aprilis, indictione IX, Incarnationis Dominice anno 1205, pontificatus uero domini Innocentii pape III anno nono.



XLu  . NOBILI uIRO . . . . . . MARCHIONI NAMURCENSI, ET UNIuERSIS CHRISTI FIDELIBUS, uOLENTIBUS CUM EODEM AD SUCCURSUM TERRAE SANCTAE CONSTANTINOPOLIM PROFICISCI. Quod uadant Constantinopolim. 


Cum per Constantinopolitani detentionem imperii, quod diuino iudicio sibi subiugauere Latini, pro certo speretur Hierosolymitana prouincia liberanda de manibus paganorum, quicunque pro reuerentia Iesu Christi pie suspirat ad liberationem illius, ad istius quoque detentionem debet efficaciter aspirare. Licet ergo per generales litteras nuper uniuersis Christi fidelibus iniunxerimus in remissionem omnium peccatorum, ut, Constantinopolim accedentes,  ad terre sancte subsidium laborarent, uolentes tamen uos ad opus huiusmodi pietatis efficacius incitare, cum quidam uestrum ea potissimum ratione ad proficiscendum Constantinopolim induci posse sperentur, ut uota, que circa peregrinationes quascunque, preterquam de uisitanda Hierosolymitana prouincia, emiserunt, in istius necessitatis itinere compensentur, uniuersitatem uestram monemus attentius et hortamur, ac in remissionem huiusmodi uotorum iniungimus, quatenus pro terre sancte subsidio non tardetis Constantinopolim proficisci.

Datum Rome, apud Sanctum Petrum, Iu Idus Aprilis, anno nono.



XLuI. . . . . . BRIXINENSI  . . . . FRISINGENSI  , ET TERGESTINO  EPISCOPIS. Quod causam inter ecclesias Salseburgensem et Gurcensem uideant, et inducant partes ad concordiam. 


Cum pro causa, que uertitur inter Salseburgensem et Gurcensem Ecclesias, partes essent in nostra presentia constitute, propositum fuit ex parte Gurcensis Ecclesie, quod libertas eligendi sibi pontificem competit ei, tam de iure communi, quam antiqua consuetudine, nec non apostolico priuilegio. Unde fuit postulatum a uobis, ut faceremus eam pacifica ipsius libertatis possessione gaudere, compellendo partem aduersam ab eius super hoc indebita molestatione cessare. Cumque de communi iure  constaret quia uidelicet ab illis est specialiter eligendus, quibus principaliter est preficiendus antistes, ad probandam antiquam consuetudinem Salseburgensium archiepiscoporum priuilegia sunt producta, qui a tempore bone memorie Geboardi  , archiepiscopi, usque ad penultimum eiusdem sedis  archiepiscopum, Gurcensi Ecclesie ius eligendi sibi pastorem per sua priuilegia confirmarunt. Felicis quoque memorie Lucii pape secundi priuilegium est ostensum, per quod eidem Ecclesie Gurcensi conceditur, ut, defuncto eius antistite, nullus ibi qualibet subreptionis astutia, seu uiolentia, preponatur, nisi quem fratres communi consensu, uel pars consilii sanioris, secundum Deum et canonicas sanctiones, prouiderint eligendum. Contra petitionem autem huiusmodi, exceptionem rei iudicate Salseburgensis Ecclesie procurator obiecit, proferens authenticum instrumentum sententie  , quam, ex delegatione bone memorie Alexandri tertii pape, Frisingensis episcopus et abbas Sancte Crucis super hac causa pro Salseburgensi ecclesia  contra Gurcensem protulisse dicuntur. Et ex abundanti quidem, non contestando litem, sed quasi corroborando sententiam, exhibuit priuilegium Alexandri pape secundi, et priuilegium Henrici imperatoris, quibus nitebatur ostendere, ius eligendi Gurcensem episcopum ad Salseburgensem archiepiscopum pertinere, quod a predecessoribus nostris, Alexandro et Lucio, ac etiam nobis ipsis per priuilegii paginam meruit confirmari  . Cumque predicta sententia in rem transierit iudicatam, et, tam per legatos quam presules apostolice sedis, fuerit confirmata, iam contra eam nichil poterat attentari. Porro, dictum est ex aduerso quod, cum de commissione, que asseritur facta predictis episcopo et abbati, nullo modo constaret, quia nec commissio  apparebat, nec per testes, aut alio legitimo modo, facta erat fides de illa, per solum instrumentum, predictorum episcopi et abbatis sigillis munitum, probari non poterat sententia esse lata, cum illud instrumentum iudiciarium non existeret, quia, cum constaret predictos episcopos et abbatem in hac  causa non fuisse iudices ordinarios, neque constaret eos fuisse iudices delegatos, aut electos a partibus, profecto, eorum testimonio in preiudicium Gurcensis Ecclesie non erat aliquo modo credendum, nec obesse debebat Romanorum pontificum confirmatio, qui non cum cognitione, sed cum conditione, huiusmodi uidebantur sententiam confirmasse, cum non proficiat necessarium ubi deficit principale. Contra priuilegium uero Alexandri secundi confectum, Bulla Alexandri tertii falsata erat inserta, sicut diligenter intuentibus, non solum per collationem Bullarum, uerum etiam aliis quibusdam euidentibus indiciis apparebat. Et, licet pro sententia diceretur quod iam non poterat contra ipsam post uiginti annos agi de falso, quia querela falsi secundum legitimas sanctiones  annum uicesimum non excedit, dictum est tamen econtra, quod que ad agendum sunt temporalia, semper sunt ad excipiendum perpetua; et ideo, licet querela falsi post annum uicesimum exspirasset, adhuc tamen exceptio doli mali locum habebat, presertim cum agi posset ex illa constitutione, quam nos contra falsariorum edidimus prauitatem. Priuilegium uero Henrici imperatoris nullum Gurcensi Ecclesie poterat impedimentum afferre, quia, secundum canonicas sanctiones, laicis, quantumcunque religiosis aut magnis, nulla est disponendi de rebus Ecclesie attributa facultas. Cumque secundum statuta legitima sententia, que condemnationem uel absolutionem non continet, nulla sit ipso iure, allegatum est huiusmodi sententiam  esse nullam, que absolutionem uel condemnationem non continet, sicut ex tenore instrumenti colligitur euidenter. Que, si etiam lata fuisset, contra iuris ordinem esset lata, quia, cum Salseburgensis archiepiscopus in illo iudicio esset reus, auctore non probante, potuit quidem absolui, sed ius ei adiudicari non debuit. Unde, quod contra leges est actum, per leges dissolui meretur, presertim, cum plus adiudicatum fuerit predicto archiepiscopo, quam fuisset probatum. Nam, etsi probatum fuisset quod electio memorati episcopi ad ipsum archiepiscopum pertineret, quod tamen pertineret ad ipsum solum probatum non fuit; unde totum ius eligendi adiudicari non debuit ipsi soli. Propositum  est preterea quod, etsi ius eligendi Gurcensem episcopum ad Salseburgensem archiepiscopum pertineret, ipse tamen, secundum canonicas sanctiones, eligere non deberet extraneum, quandiu in ipsa Ecclesia idoneum inueniret, essetque facultas canonicis eiusdem Ecclesie renitendi, si quemquam ingeri sibi cernerent ex aduerso. Allegatum est etiam pro parte Gurcensis Ecclesie quod, etsi talis fuisset lata sententia contra ipsam, ei tamen modo non deberet obesse, cum frequenter post illam libertate usa fuerit eligendi, et inter Salseburgensem et Gurcensem Ecclesiam super hoc apud uillacum transactio intercesserit de communi et libera uoluntate. Pro parte uero Salseburgensis ecclesie fuit allegatum econtra, quod predictus Geboardus, Salseburgensis  archiepiscopus, de consensu et conniuentia tam apostolice sedis quam imperatorie celsitudinis, in quadam parte sue dieceseos Gurcensem episocopatum creauit, constituens ut Gurcensis episcopus, tam in spiritualibus quam in temporalibus, Salseburgensis archiepiscopi perpetuus foret uicarius; unde, cum electio uicarii sicut et uicedomini ad eum solummodo de iure pertineat, cuius uicarius efficitur aut etiam uicedominus, profecto Gurcensis episcopus ratione patronatus et uicarie a Salseburgensi est archiepiscopo eligendus. De priuilegio uero Alexandri secundi iudicandum non erat, tum quia non fuit nobis exhibitum in forma iudicii, tum quia per Lucium papam exstitit approbatum, qui se illud inspexisse et approbasse fatetur. Unde, si forsan aliquo  casu falsata bulla illi priuilegio fuisset apposita, presumi deberet id post tempus predicti Lucii fuisse presumptum. Nec debet obesse, quod Salseburgenses archiepiscopi dicuntur Gurcensi Ecclesie libertatem eligendi sibi pontificem per sua priuilegia confirmasse, tum quia priuilegiis illis Gurcensis Ecclesia usa non fuit, tum quia pretextu priuilegiorum postea repertorum sententia non debet aliquatenus immutari. Licet autem procurator Gurcensis Ecclesie niteretur rationes predictas multipliciter infirmare, quia tamen utrique parti credimus expedire, ut huiusmodi controuersia per concordiam sopiatur, ad inueniendam concordiam inducias duximus concedendas, presertim, cum ad probandam sententiam predictam, Salseburgensis archiepiscopi  procurator inducias postularet. Quocirca, fraternitati uestre per apostolica scripta mandamus, quatenus, partes ad concordiam inducentes, suggeratis eisdem, ut congruum compositionis modum per se ipsas inueniant et acceptent, uel usque ad festum Sancti Martini proximo uenturum nostro se conspectui representent, ita, quod et agendi, et respondendi, et componendi, et transigendi, et recipiendi sententiam plenam habeant potestatem, ut causa ipsa per nos, auctore Domino, finem congruum sortiatur. uerum, ne quid ad instructionem cause deficiat, per apostolica uobis scripta mandamus, quatenus testes, quos super commissione, transactione ac eligendi usu alterutra pars duxerit producendos,  recipiatis et examinetis prudenter, eorumque depositiones, sub sigillis uestris inclusas, nobis transmittere procuretis. Testes autem, qui fuerint nominati . . . nullis litteris obstantibus, si que apparuerint preter assensum partium a sede apostolica impetrate. Quod si non omnes, etc.

Datum Rome, apud Sanctum Petrum, III Idus Aprilis, anno nono.



XLuII. . . .EPISCOPO DERTUSENSI. Quod restituat ecclesias de Alchezar episcopo Oscensi. 

Sub hac forma tibi nostras recolimus litteras destinasse, quod olim pie recordationis Alexander  papa, predecessor noster, antecessori tuo per suas dedit litteras in mandatis, sicut in eisdem contineri perspicitur, ut . . . . Oscensi episcopo, Ecclesias de Alchezar, per bone memorie Eugenium papam, predecessorem nostrum, adiudicatas eidem, quas idem predecessor tuus auctoritate regia contra iustitiam detinebat, infra duos menses post susceptionem litterarum suarum, qualibet occasione et appellatione cessante, restituere, ac in pace dimittere non tardaret. Ipse uero, mandati apostolici surdus auditor existens, id efficere non curauit, sicut uenerabilis fratris nostri, Garsie, Oscensis episcopi, in nostra tunc presentia constituti, conquestio nobis exposita patefecit. Nos igitur, attendentes quod simus omnibus in sua iustitia debitores, uolentes  unicuique sua iura seruare, tibi precipiendo mandauimus, ut memoratas ecclesias cum pertinentiis suis, infra duos menses post susceptionem litterarum nostrarum, prefato episcopo restituere, sublato contradictionis et appellationis obstaculo, procures, uel usque ad festum purificationis beate Marie proximo tunc uenturum ad presentiam nostram accederes, super his exhibiturus eidem quod ordo posceret rationis, districtius inhibentes, ne, cum tunc possessionem haberes earum, dolo dimitteres possidere, ut super his eidem exhibere iustitiam cogi ullatenus non deberes; alioquin, cum dolus patrocinari nemini debeat, te nosceres pena legitima percellendum. Tu uero, mandatum nostrum obaudiens, sicut ex eiusdem episcopi questione  accepimus iterata, nec ipsas ecclesias eidem restituere, nec per te, aut responsalem idoneum, licet a termino tibi prefixo duo anni et amplius sint elapsi, nostro te curasti conspectui presentare, asserens, te dictas ecclesias auctoritate regia detinere, cui eas, cum necesse fuerit, resignabis. Quia igitur nec possumus, nec debemus conquerentibus iustitiam denegare, fraternitati tue per apostolica scripta mandamus atque precipimus, quatenus memoratas ecclesias, cum pertinentiis suis, infra duos menses post susceptionem presentium, eidem episcopo restituere, sublato contradictionis et appellationis obstaculo, non postponas, uel coram uenerabilibus fratribus nostris . . . archiepiscopo Terraconensi,  et . . . episcopo Tirason. quibus super hoc dirigimus scripta nostra, eidem exhibeas iustitie complementum. Quod si, legitime citatus ab eis, in ipsorum presentia prefato episcopo super predictis ecclesiis non curaueris respondere, ipsis damus nichilominus in preceptis, ut memoratum episcopum in possessionem predictarum ecclesiarum, amoto ab eis quolibet illicito detentore, auctoritate nostra, sublato cuiuslibet contradictionis et appellationis obstaculo, inducere non omittant, et ipsum in eadem tueantur inductum; contradictores, etc.

Datum Rome, apud Sanctum Petrum, Idibus Aprilis, anno nono.

 In eumdem fere modum . . . archiepiscopo Terraconensi, et . . . episcopo Tirason. super eodem negotio. Eadem data ut supra.



XLuIII. . . . DEEST INSCRIPTIO. Super eodem. 

Etsi Ecclesiam Dei, ob sponsi reuerentiam honorare, honori tuo congruat et saluti, sic tamen uni debes assistere, ut in suo iure alium non offendas, nec debes credere illius utilitatibus aliquid deperire, si ea que sunt alienata restituantur. Sane, significante uenerabili fratre nostro, Oscensi episcopo, ad nostram noueris audientiam peruenisse, quod, cum uenerabili fratri nostro . . . Dertusensi  episcopo, dederimus in mandatis ut ecclesias de Alchezar, per bone memorie Eugenium papam, predecessorem nostrum, adiudicatas Oscensi Ecclesie, ipsi episcopo restitueret, uel ad presentiam nostram accederet, super his exhibiturus eidem quod ordo posceret rationis, ipse, tuo fretus auxilio et fauore, id efficere non curauit. Quocirca, serenitatem tuam rogamus attentius et monemus, in remissionem tibi peccatorum iniungentes, quatenus memorato Dertusensi episcopo in preiudicium Oscensis Ecclesie non assistas, nec uenerabiles fratres nostros . . . archiepiscopum Terracon. et . . . episcopum Tirason. quibus idem negotium duximus committendum, impedias, quominus ualeant mandatum apostolicum effectui mancipare, sed eis potius, ob  reuerentiam apostolice sedis et nostram, ad id tuum prebeas auxilium et fauorem, ut predicta Oscensis Ecclesia suo iure ulterius non fraudetur, et nos deuotionem regiam possimus in Domino commendare.

Datum Idibus Aprilis, anno nono.



XLIX  . . . . DEEST INSCRIPTIO. Quod sententiam interdicti contra occupatorem Ecclesie de Almodeuar ab episcopo Oscensi latam faciat firmiter obseruari. 

Ex parte uenerabilis fratris nostri . . . Oscensis episcopi, fuit propositum coram nobis quod, cum  carissimus in Christo filius noster, L. Aragonie rex illustris, ecclesiam de Almodeuar, ad mensam canonicorum Oscensium pertinentem, fratri suo niteretur tradere, et idem episcopus obuiare curasset regie uoluntati, frater ipsius regis in manu forti accessit ad ecclesiam supradictam. Sed, quia idem episcopus eum preuenerat, et intrauerat ecclesiam memoratam, idem ex parte regis inhibuit, ne aliquis predicto episcopo uictualia uendere attentaret, ut ecclesiam ipsam desereret, fame ac siti coactus. Preterea, fractis ostiis uiolenter tam ipsius ecclesie quam domorum eiusdem, illos qui cum episcopo erant expulit inhoneste. Episcopus autem, attendens  quod amplius resistere non ualeret, ecclesiam ipsam supposuit interdicto; sed ipse, ut iniquitatem iniquitati apponeret, diuina fecit in ea nichilominus celebrari. Quocirca, fraternitati tue per apostolica scripta mandamus, quatenus sententiam ipsius interdicti, sicut rationabiliter est prolata, usque ad satisfactionem idoneam facias, appellatione postposita, firmiter obseruari; detentores ipsius ecclesie, nisi curauerint resipiscere, et a diuinorum celebratione cessarint, sicut iustum fuerit, appellatione remota, canonica pena percellas.

Datum Rome, apud Sanctum Petrum, Idibus Aprilis, anno nono.



L  . MAGISTRO, ET FRATRIBUS MILITIAE TEMPLI IN ITALIA CONSTITUTIS. Quod preceptores militie Templi pro domibus suis agere et defendere possunt; nec obstat eis religio, uel quod ignota sit eorum origo. 


[Cum deputati sitis] obsequio Iesu Christi, qui, cum iustus sit, iustitiam diligit, et equitatem conspicit uultus eius, indemnitatibus uestris paterna tenemur sollicitudine precauere, ne, pro eo quod operibus pietatis intenditis, lesionem in uestra iustitia subeatis. [Accepimus plane  , quod quidam, tam seculares quam ecclesiastici, iudices in Italia  , illos quos habetis in uestris domibus preceptores, in causis ad prosequendam suam iustitiam  non admittunt, tanquam licitum non sit eis super litigiosis negotiis curam gerere, qui pacificis decreuerunt studiis inherere, illud allegantes in repulsionem ipsorum, quod eorum ipsis generatio non est nota, qui undecunque locorum uenerint, gratia diuina uocati, dum laudabiliter exsequuntur officium sui ordinis, ex superabundanti requiritur sue notio nationis. Eapropter, dilecti in Christo filii uestris postulationibus annuentes, ne quis  in prosecutione causarum preceptores eosdem ab agendo et respondendo, sub huiusmodi occasione, repellat, auctoritate presentium inhibemus.] Nulli ergo, etc. Si quis autem, etc.

Datum Rome, apud Sanctum Petrum, Iu Idus Aprilis, anno nono.



LI. . . . Deest inscriptio. Quod absoluat episcopum Tullensem ab excommunicatione  . 


Cum dilectus filius, Simon, Tullensis archidiaconus,  germanus et procurator . . . Tullensis episcopi, ad sedem apostolicam accessisset, grauem coram nobis proposuit questionem, quod, cum idem episcopus dilectum filium, magistrum W. subdiaconum nostrum, super controuersia, que inter ipsum et dilectum filium, Decanum Tullensem  , qui, in modum denuntiationis, super dilapidatione ipsum episcopum impetierat, propter quod in eumdem uenerabilis frater noster . . . Remensis archiepiscopus  sancte Romane Ecclesie cardinalis, tunc episcopus Prenestinus, apostolice sedis legatus, excommunicationis sententiam, post appellationem ad nos interpositam, promulgarat, emerserat, procuratorem statuerit, et eum duxerit ad sedem apostolicam destinandum, quia quedam negotia emergentia  ipsius iter aliquantulum retardarunt, W. et T. presbyteros, dictus episcopus cum litteris procurationis premisit; sed, quia de fidelitate ipsorum postmodum dubitauit, mandatum procuratorium per suas studuit litteras reuocare. Ipsi uero, licet mandati reuocatorias litteras recepissent, in negotio tamen ipso nichilominus processerunt, contra quos merito potest presumi, quod ipsi cum aduersariis collusissent, cum contrariam sententiam reportassent, et negotium ipsum sub certa forma dilectis filiis, I. archidiacono, P. penitentiali Sancti uictoris Parisiensis, et magistro R. de Corzon, canonico Nouiomensi, delegari a nobis obtinuerit pars aduersa, coram quibus cum idem episcopus, citatus ab  eis, comparere curasset, et nollet ratum habere quod per procuratores falsos exstiterit procuratum, ab eis inducias postulauit, deliberaturus an cederet aut insisteret questioni; sed, quia dicti iudices eas sibi penitus denegarunt, ad sedem apostolicam appellauit, et ab eorum presentia recessit, appellans. Porro, predicti iudices, appellatione contempta, nichilominus processerunt; et, eumdem episcopum a Tullensi Ecclesia per sententiam remouentes, et dantes Tullensi capitulo eligendi sibi pontificem liberam facultatem, in ipsum excommunicationis sententiam promulgarunt. Quocirca, discretioni uestre per apostolica scripta mandamus, quatenus, accepta sufficienti ab eodem episcopo cautione, ipsum ab excommunicationis uinculo, secundum  formam Ecclesie, sublato appellationis obstaculo, absoluentes, tam ipsi quam parti aduerse, octauas Sancti Michelis proximo uenturas terminum peremptorium prefigatis, quo se nostro conspectui per se, uel responsales idoneos, representent, et super questione falsi procuratoris, et aliis, si qua forsan  apparuerint inquirenda, quod statuendum uiderimus, cognita ueritate, auctore Domino, statuamus. Quod si non omnes, etc.

Datum Rome, apud Sanctum Petrum, XIu Kalendas Maii, anno nono.



LII. . . . PATRIARCHAE HIEROSOLYMITANO  , APOSTOLICAE SEDIS LEGATO, ET CANONICIS DOMINICI SEPULCRI. Datur terminus presentandi se apostolico conspectui super Tyrensi et Patracensi archiepiscopatibus. 

Cum olim inter Antiochenam et Hierosolymitanam ecclesias, super Tyrensi et Patracensi archiepiscopatibus, questio fuerit diutius agitata, et nos bone memorie . . . predecessori tuo  , frater  patriarcha, et uobis, filii canonici, terminum peremptorium duxerimus  prefigendum, infra quem nostro curaretis uos conspectui presentare per sufficientes et idoneos responsales, inter uenerabilem fratrem nostrum . . . Antiochenum patriarcham  , et predecessorem tuum, et uos, filii canonici, talis compositio intercessit, ut, iure saluo ecclesie utriusque, pax esset in diebus eorum, ita tamen, quod, ipsorum altero uiam uniuerse carnis ingresso, superstes suam posset actionem libere intentare. Quia igitur, eodem predecessore tuo, frater patriarcha, sublato de medio, patriarcha predictus uult coram nobis super his experiri de iure, quantumcunque Hierosolymitanam Ecclesiam diligamus, et uobis  uelimus in instanti necessitate deferre, quia tamen Ecclesie Antiochene in suo iure deesse non possumus, nec debemus, discretioni uestre per apostolica scripta mandamus, et districte precipimus, quatenus, a festo beati Luce proxime uenturo, usque ad tres annos, quos uobis pro peremptorio assignamus, sufficienter instructi, nostro uos conspectui presentetis per idoneos responsales, Antiochene Ecclesie super predictis archiepiscopatibus responsuri. Alioquin, extunc in ipso negotio, prout uiderimus procedendum, auctore Domino procedemus.

 Datum Rome, apud Sanctum Petrum, XII Kalendas Maii, anno nono.



LIII. PATRIARCHAE ANTIOCHENO  . Relaxatur offensa quam incurrit non uisitando limina apostolorum. 

Olim ex parte tua fuit propositum coram nobis, quod, cum beatorum apostolorum Petri et Pauli tenearis singulis quadrienniis per te, uel nuntium proprium, limina uisitare, ut id, multiplicibus negotiis occupatus, instante uisitationis tempore, omisisti, non ex malitia uel contemptu, sed obliuione potius, quam occupationum multiplicitas introduxit.  Unde, cum super hoc a nobis ueniam postulasses, nos tibi curauimus intimare, quod offensam, quam ex eo te credideras incurrisse, quia id non contigerat ex contemptu, duxeramus de benignitate sedis apostolice relaxare. uerum, dilecti filii, B. et A. nuntii tui, proposuerunt, in nostra presentia constituti, quod ad te super hoc nostrum beneplacitum non peruenit; quare, cum instantia postularunt, ut te super hoc dignaremur reddere certiorem. Quocirca, presentium insinuatione cognoscas, nos offensam, quam incurrisse timebas ex huiusmodi negligentia, de apostolice sedis clementia relaxasse. Tu uero, super hoc ita de cetero cautus existas, ne contemptor aut negligens ualeas apparere.

Datum Rome, apud Sanctum Petrum, X Kal.  Maii, anno nono.



LIu  . FERRARIENSI EPISCOPO  . Quod, I. promotum usque ad sacerdotium, qui non fuerat baptizatus, quum sit baptizatus, promoueat ad ordines et sacerdotium. 

[ueniens ad apostolicam sedem dilectus filius, I. lator presentium lacrymabili nobis insinuatione monstrauit  quod, cum per singulos ordines usque ad gradum sacerdotii ascendisset, comperit  tandem pro certo, quod non fuerat secundum formam Euangelii baptizatus. Unde, nos eum per uenerabilem fratrem nostrum, N.  Tusculanum episcopum  , rite fecimus baptizari; et, cum super ordinibus coram nobis fuisset aliquandiu disputatum, quidam in eam declinauerunt sententiam, ut, cum baptismus sit fundamentum sacramentorum, ante susceptionem baptismi non suscipiatur aliud sacramentum, quoniam ubi fundamentum non est, superedificari non potest. Porro  , cum quis non solum per sacramentum fidei, sed per fidem etiam sacramenti efficiatur procul dubio membrum Christi, et, qui Christum habet per fidem, etiamsi baptismum non habeat, habet utique fundamentum, preter quod aliud poni non potest, quod est Christus  iehsu, superedificari posse uidentur, sicut salutifera opera, sic et quelibet ecclesiastica sacramenta, cum illud non sit generaliter uerum neque de nouis, neque de ueteribus sacramentis, quod baptismus sit fundamentum illorum, quoniam et sacramentum coniugii et sacramentum etiam Eucaristie a non baptizatis recipi potest. Preterea, sacramentum ordinis, non solum pontificalis, sed sacerdotalis, etiam et leuitici, ex institutione sua precessit baptismum, per quod apparet  , quod ante baptismum huiusmodi ordines possunt rite conferri maxime iis qui baptizati creduntur.]  Quid enim, si forsan is, qui baptizatus esse creditur, et non est, in episcopum saltem de facto fuerit consecratus? Erunt ne reordinandi omnes qui ab eo fuerint ordinati; et,  cum de pluribus episcopis nesciatur, an renati fuerint aqua baptismatis, cum hoc nec ipsi reminiscantur, nec alii, dubitabitur igitur an tales sint ueraciter in episcopos consecrati? Unde, quod et quanta sequantur, non solum absona, sed absurda, silendum est potius quam dicendum. Quia uero in concilio apud Compendium legitur institutum, quod  si quis in presbyterum ordinatus deprehenderit se baptizatum non esse, baptizetur et iterum ordinetur. Nos, circa latorem presentium, in hoc dubitabili casu, quod tutius est sequentes, fraternitati tue per apostolica scripta mandamus, quatenus ipsum per singulos ordines usque ad sacerdotium promouere procures,  et permittas cum in sacerdotio ministrare, quia non intelligitur iteratum quod ambigitur esse factum; nec male de sacramento sentitur, cum illud non religionis contemptus sed articulus necessitatis excludit. Et certe, de illo qui natus de Christianis parentibus, et inter Christianos est fideliter conseruatus, tam uiolenter presumitur quod fuerit baptizatus, ut hec presumptio pro certitudine sit habenda, donec euidentissimis forsan argumentis contrarium probetur  .

Datum Rome, apud Sanctum Petrum, Idibus Aprilis, anno nono.



Lu. . . . ARCHIDIACONO, NET . . . PeNITENTIALI SANCTI uICTORIS PARISIENSIS ET MAGISTRO R. DE CORZON, CANONICO NOuIOMENSI. Ut ad absolutionem episcopi Tullensis, sub certa forma procedat  (Rome, XuI Kal. Martii [


Cum olim . . . Tullensis episcopus  , super quibusdam excessibus delatus fuerit coram nobis, uenerabili fratri nostro . . . Remensi archiepiscopo  , tunc episcopo Prenestino, in partibus illis apostolice sedis legato, et dilecto filio . . . abbati Sancti Benedicti  , Metensis dieceseos, sub expressa forma direximus scripta nostra, qui sane legatus, etsi composuerit inter partes, quia tamen apud eum fuit renouata querela, illum a temporalium administratione suspendit, et postmodum excommunicationi subiecit, pro eo quod suspensionis  sententiam non seruauit. Preterea, cum quidam accusaturi eum ad presentiam nostram accesserint, alii defensuri, nos, diligenter auditis que partes proponere uoluerunt, et cognito quod dictus legatus rite processerat contra ipsum, discretioni uestre mandauimus, ut predictam suspensionis sententiam faceretis auctoritate nostra firmiter obseruari, procuratorem idoneum statuentes, qui negotia episcopatus Tullensis interim ministraret; episcopo tamen in iustis et moderatis expensis congrue prouisurus, dum causam huiusmodi contingeret uentilari. Et, quoniam productioni testium a neutra parte renuntiatum exstiterat, nos, attestationes  receptas uobis clausas remisimus, nichilominus iniungentes, quod prefatum episcopum, secundum formam Ecclesie, ab excommunicationis uinculo absoluere curaretis, ac reciperetis testes, quos utraque pars duceret producendos; uobisque dedimus formam expressam qualiter in antea procedere deberetis, nullis obstantibus litteris preter assensum partium a sede apostolica impetratis. Cupientes autem, non tam persone quam Ecclesie prouidere, discretioni uestre per apostolica scripta precipiendo mandamus, quatenus eumdem episcopum, iuxta prioris commissionis tenorem, ab excommunicationis uinculo absoluatis, et, si nondum usque ad publicationem testium processistis, prefigatis ei terminum competentem, infra quem ea, que sunt  alienata per ipsum de bonis Ecclesie, uel distracta, reuocet ad proprietatem ipsius, prout est nobis ex parte sua per dilectum filium Simonem, Tullensem archidiaconum, germanum et procuratorem ipsius, firmiter repromissum, et recipi faciatis ab eo coram uenerabili fratre nostro . . . Cabilonensi episcopo  et dilecto filio . . . abbate Maceriensi  , apud Lingonas, cum duobus episcopis et tribus abbatibus, purgationem canonicam, quod post excommunicationis sententiam latam in eum, in contemptum ecclesiastice discipline, diuina nullatenus officia celebrarit, sed eo forsitan, quod appellationis obtentu, quam interposuisse se asserit, se tutum esse credebat. Ipsius autem purgatione prescripto modo  recepta, ipsum, omni contradictione et appellatione cessantibus, ad spiritualia restituere non tardetis, nobisque, per uestras curetis litteras intimare quod super hoc duxeritis faciendum. Quod si processistis in tantum, ut depositiones sint testium publicate, uniuersa redigentes in scriptis, totum processum negotii nobis fideliter transmittatis. Quod si non omnes, etc.

 Datum Rome, apud Sanctum Petrum, XuI Kalendas Martii  , anno nono.



LuI  . . . . EPISCOPO MAURIANENSI  , ET PRAEPOSITO ULCIENSI  , ET . . . DECANO HELTONENSI, TAURINENSIS ET MAURIANENSIS DIeCESEON. Quod dimittant feudum Iauen Monasterio Clusin  . 

Ad nostram noueritis  audientiam peruenisse quod, cum Clusin. monasterium depressum esset onere maximo debitorum, dilecti filii . . . abbas et conuentus, eiusdem uillam, que Iauen uulgariter appellatur,  necessitate coacti, Boneuardo laico concesserunt in feudum, tali conditione apposita, quod idem laicus octoginta libras persolueret, pro quibus eadem uilla exstiterat obligata, quod idem non distulit effectui mancipare.  uerum, quia predictum  monasterium est, sicut dicunt, enormiter in hoc  lesum, eo quod  de redditibus uille predicte  conuentus diebus singulis unum ferculum, et in festis duodecim lectionum, pisces, uel aliud equiualens percipere consueuit, nobis  humiliter supplicarunt, ut feudum predictum faceremus ad utilitatem monasterii reuocari, presertim, cum idem laicus primo anno de ipsius fructibus  ultra summam receperit pretaxatam, et per multos postmodum annos sumpserit eius  fructus. Nos igitur, sic uolentes grauaminibus predicti monasterii prouidere, quod alii non uideamur iniuriam irrogare  , discretioni uestre  per apostolica scripta  mandamus, quatenus, inquisita plenius ueritate  , si predictum monasterium propter hoc inueneritis enorme dispendium iucurrisse, sepedictum laicum, ut, pecunia, quam pro exoneratione predicti feudi, seu etiam pro utilitate  ipsius monasterii, noscitur expendisse, ab eisdem abbate ac conuentu recepta, cum sibi fructus percepti hactenus sufficere debeant pro labore, predictum feudum eidem monasterio dimittat liberum et quietum, monitione premissa, per censuram ecclesiasticam, appellatione postposita compellatis. Nullis litteris ueritati, etc. Quod si non omnes . . . tu, ea frater, etc.

Datum Laterani, Iu Kal. Aprilis, anno nono.



LuII. ARCHIEPISCOPO  , ET ARCHIDIACONO, SENONENSIBUS. Ut moneant episcopum, et canonicos Lingonenses, ad assignandam T. canonico Lingonensi prebendam, quam de mandato pape G. episcopus quondam Lingonensis eidem assignauerat. 


Dilectus filius, T. canonicus Lingonensis, in nostra proposuit presentia constitutus quod, cum de mandato bone memorie C. pape, predecessoris nostri, G. quondam Lingonensis episcopus  , quamdam prebendam assignarit eidem in Ecclesia Lingonensi, et eadem sibi per predictum predecessorem nostrum fuerit confirmata, quia capitulum Lingonense ipsum ad eamdem prebendam recipere contemnebat, dilecti filii . . . Clareuall.  et Longiuadi  abbates, auctoritate predicti predecessoris nostri, cum nollet aliquatenus a contradictione cessare, ipsum supposuerunt ecclesiastico interdicto. Postmodum autem, ad presentiam nostram  accedens, ad dilectos filios . . . Melundensem  , et . . . Quinciacensem  abbates, obtinuit scripta nostra, sed, cum per eos suam non potuisset iustitiam obtinere, nos, uenerabili fratri nostro . . . Remensi archiepiscopo  , sancte Romane Ecclesie cardinali, tunc episcopo Prenestino, apostolice sedis legato, sicut asserit, dedimus in mandatis, ut predictam interdicti sententiam, sicut rationabiliter fuerat promulgata, faceret, appellatione postposita, firmiter obseruari. uerum, cum idem archiepiscopus negotium prorogaret, et idem, post labores multiplices, fere de promouendo  ipso negotio desperasset, deficiens in expensis, ad instantiam archiepiscopi memorati, et auctoritate ipsius, talis inter eumdem T. ex una parte, et uenerabilem fratrem nostrum, R.  episcopum, et dilectos filios, canonicos Lingonenses ex altera, compositio intercessit, quod, ipso ab eodem capitulo per manum predicti archiepiscopi recepto in canonicum et in fratrem, et concesso sibi stallo in choro et participatione qualibet diuinorum, idem fructus prebende alicuius eiusdem Ecclesie percipere non deberet, nisi loco septime uacature. Licet autem memoratum archiepiscopum sincera diligamus in Domino caritate, ipsiusque uelimus honori deferre, quia tam in his, que contra canonicas sanctiones acceptata noscuntur, ei deferre nec uolumus,  nec debemus, quod ab eo illicite factum est in hac parte duximus irritandum, quod licitum factum est approbantes. Cum ergo dictum T. in canonicum recipi et in fratrem, canonicis non obuiet institutis, et uacaturam exspectare prebendam Lateranensi concilio non sit dubium obuiare, nos, illicito reprobato, quod est licitum approbantes. quia uidetur indignum, ut is, qui receptus est in canonicum, prebende beneficio defraudetur, discretioni uestre per apostolica scripta mandamus, quatenus dictos episcopum et canonicos Lingonenses, si uerum est quod asseritur, ut eidem prebenda, cum se facultas obtulerit, non differatur assignari, monitione premissa, per censuram ecclesiasticam, sublato cuiuslibet contradictionis et appellationis  obstaculo, compellentes, faciatis eidem portiones quotidianas, que fiunt in ecclesia memorata, sine diminutione qualibet assignari; contradictores, etc.

Datum Rome, apud Sanctum Petrum, XIII Kalendas Maii, anno nono.



LuIII. ABBATI, ET CONuENTUI DE CUPRO  CISTERCIENSIS ORDINIS. Confirmantur quedam bona eis data. 

Solet annuere, etc., usque assensum. Terram de  Kamberadoni, quam in puram eleemosynam, et terram de Abrec, quam ad perpetuam firmam bone memorie I. Dumkeldensis episcopus uobis de assensu capituli sui concessit, et uenerabilis frater noster R. successor ipsius, postmodum confirmauit; ex dono karissimi in Christo filii nostri, W. regis Scotorum illustris, terras de Calethin et Parthesin; ex dono quondam Dauid Rufi, terram de Kincref, et duos tostos in burgo de Folfar; unam preterea petram cere, quam Robertus de Graham de domo sua in ciuitate Sancti Andree, annis singulis, de suorum heredum percipiendam assensu; et aliam, quam Gaufridus, filius Martini de Perth, pietatis intuitu, uestro monasterio concesserunt, sicut in ipsorum authenticis dicitur contineri, et eas iuste  ac pacifice possidetis, auctoritate uobis apostolica confirmamus, et presentis scripti patrocinio communimus. Nulli ergo, etc. Si quis autem, etc.

Datum Rome, apud Sanctum Petrum, II Idus Aprilis, anno nono.



LIX. . . . LYUBICENSI  . . . RACEBERGENSI  , ET QUERINENSI  EPISCOPIS. Quod presbytero, quo inscio sedente puer infirmus obiit, dent penitentiam ad cautelam. 

Accedens ad apostolicam sedem, H. sacerdos, lator presentium, lacrymabili nobis confessione monstrauit, quod, cum, ad numerandam cuidam nepti sue pecuniam, quam ei soluere tenebatur,  domum intrasset ipsius, super quamdam congeriem uestium, iuxta sedem communem positam, sub qua quidam infantulus eger ad dormiendum locatus fuerat, patris custodie commendatus, dicte neptis sue iussione resedit, non premonitus ab aliquo de infante. uix autem adhuc co sedente, confestim mater superuenit infantis, illum sub uestibus esse dicens, unde sacerdos ipse attonitus subito de loco exsiliit, quo sedebat. Puer uero, siue mole pannorum, siue morbi uiolentia suffocatus, siue dicta  sessione oppressus, sine signo tamen oppressionis mortuus est inuentus. uerum, quia bonarum mentium esse constat, etiam ubi non sunt culpe, culpas agnoscere, presbyter idem officium suum exsequi non presumpsit, donec a sede apostolica misericordiam postularet. Nos igitur, audita confessione eius et contritione inspecta, licet ex premissis non cognouerimus eum grauiter deliquisse, ad cautelam tamen ei penitentiam super his facientes iniungi, ei duximus concedendum, ut, si ita est, sacerdotale officium, nisi aliud impedimentum occurrat, laudabiliter exsequatur, et in cordis humilitate de cetero plenius uacet operibus pietatis.

Datum Rome, apud Sanctum Petrum, uI Nonas Maii, anno nono.



LX  . SALZEBURGENSI ARCHIEPISCOPO  , ET ABBATI SALZEBURGENSIS DIeCESEOS, ET DECANO GURCENSI. Causam de matrimonio Regis Bohemie, usque ad calculum definitiue sententie eis committit; mandat ut, cum fuerit sufficienter instructa, ad eius examen remittant  . 


[Ex parte dilecti filii, nobilis uiri . . . Marchionis Misnensis, et sororis ipsius, nostris est auribus intimatum, quod, cum carissimus filius noster . . . Bohemie rex illustris, ipsam . . . duxisset legitime in uxorem, ac eam decem et octo annis et amplius uelut uxorem legitimam pertractasset, filiis et filiabus ex ea susceptis, tandem, suadente humani generis  inimico, illam a suo consortio separauit; et uenerabilis filius noster, Pragensis episcopus  , habito quorumdam prelatorum consilio in quodam monasterio, ad petitionem et mandatum ipsius regis, ipsa uolente ad eos accedere, ut suas coram eis proponeret rationes, militibus eiusdem regis prohibentibus bis uel ter ingressum eidem, et ex parte illius appellatione ad sedem apostolicam interposita, sententiam inter eos non est ueritus promulgare, ac denique ipse rex quamdam aliam . . .  sororem uidelicet karissimi in Christo filii nostri . . . regis Hungarie, superduxit. Super hoc autem, cum ad nos querimonia deuenisset, causam ipsam uenerabili fratri nostro, Halberstatensi episcopo  , et coniudicibus eius, duximus committendam, qui postmodum eamdem causam instructam ad nostram presentiam remiserunt. Cum denuo tibi fratri . . . Salzeburgensi, et bone memorie Magdeburgensi  archiepiscopis, et dilecto filio . . . preposito Romano, causam commisissemus eamdem, ipsi prefatum regem propter idem negotium citauerunt. Sed, quoniam idem rex nuntios eorum, ut asseritur, fecit inhoneste tractari, ipsi non processerunt amplius super causa. Interea uero, prefatus rex correctus a Domino, sicut dicitur, et, magna contra  ipsum aduersitate surgente, reuersus ad ipsum, dixisse proponitur: Merito hec patior, quia legitimam uxorem meam sine causa dimisi, et propter hoc filios meos, filiasque confudi; cumque reatum suum taliter recognosceret, conuocatis maioribus terre sue, nichilominus etiam liberis et ministerialibus fratris eiusdem uxoris sue, iurauit ipse fecitque iurari per suos, quod superinductam expelleret, et legitimam reuocaret; quod postmodum non impleuit, licet illud per litteras signatas sigillo proprio confirmarit. Quamuis igitur ex apostolice seruitutis officio simus omnibus in iustitia debitores, uolentes tamen ita predictorum marchionis, et sororis ipsius iustas petitiones admittere, ut prefatorum  regis Bohemie, ac sororis regis Hungarie, iustitiam non ledamus, discretionem uestram monemus per apostolica scripta, atque precipimus, quatenus, ad diem et locum partibus competenter uocatis coram uobis, quos uideritis euocandos in ipso negotio, mediante iustitia, usque ad calculum definitiue sententie, sublato appellationis obstaculo, procedatis, et causam sufficienter instructam ad nostrum remittatis examen, prefigentes partibus terminum congruentem, quo per procuratores idoneos nostro se conspectui representent, sententiam, auctore Domino, recepture. Testes autem, etc. Nullis litteris, etc. Quod si omnes, etc. Tu, frater archiepiscope, etc.]

Datum Rome, apud Sanctum Petrum, uI Kalendas  Maii, anno nono.



LXI  . COMITI NIuERNENSI, ET UXORI EIUS. Conceditur eis, ut illi, qui sciebant ipsos esse coniunctos quarto consanguinitatis gradu, et in contractu matrimonii non dixerunt, si accusare uoluerint, non audiantur.





LXII  . . . . . . PRIORI  , ET CONuENTUI DUNELMENSIBUS. Potest religiosus zelo sanctioris uite ad religionem transire strictiorem, petita prius licentia prelati sui, licet non obtenta, etiamsi primum monasterium sit ita priuilegiatum, quod de illo ad aliud etiam arctius transiri non possit  . 

[Licet quibusdam monachis et canonicis, nec non Hospitalariis et Templariis a sede apostolica sit indultum, ne, postquam aliquis professus fuerit apud eos, ad alium locum possit, ipsis inuitis, arctioris  etiam religionis obtentu, transire, ut unusquisque, secundum Apostolum, in ea uocatione permaneat in qua dignoscitur esse uocatus ; quia tamen ubi Spiritus Dei est, ibi libertas , et qui Spiritu Dei aguntur, non sunt sub lege, quia lex posita  non est iusto; ea ratione uidetur hoc illis fuisse concessum, ne quis, ex temeritate uel leuitate, in iacturam et iniuriam sui ordinis, sub pretextu maioris religionis, ad alium ordinem transuolaret, sicut frequenter a multis constat esse presumptum; non quidem, ut ei transeundi licentia denegetur, qui eam cum humilitate ac puritate duxerit postulandam, quatenus  non ficte, sed uere ad frugem melioris uite ualeat transmigrare. Talis ergo, postquam a prelato  suo transeundi licentiam postulauerit, ex lege priuata  , que publice legi preiudicat, absolutus, potest libere sanctioris uite prepositum adimplere, non obstante paterna indiscreti contradictione prelati, quia priuilegium meretur amittere, qui concessa sibi abutitur potestate, cum etiam Romanus pontifex, qui supremam obtinet in Ecclesia potestatem, archiepiscopis et episcopis cedendi licentiam ex iusta causa petentibus, sine difficultate concedat. Quocirca, nouerint uniuersi, quibus huiusmodi priuilegium est concessum, se ad concedendum transeundi licentiam taliter postulantibus de iure teneri; quia, sicut subditus a prelato cum humilitate ac puritate debet transeundi licentiam  postulare, ne bonum obedientie contemnere uideatur, sic profecto  prelatus subdito sine difficultate ac prauitate debet transeundi licentiam indulgere, ne uideatur impedire propositum diuinitus  inspiratum. Si uero probabiliter dubitetur, utrum quis uelit ad ordinem arctiorem, an laxiorem, ex caritate, an ex temeritate transire, superioris est iudicium requirendum, ne forte angelus Satane in lucis angelum se transformet; illa semper regula inuiolabiliter obseruata, ut nullus episcopus  , absque licentia Romani pontificis, presumat occasione quecunque deserere presulatum; quoniam, sicut maius bonum minori bono preponitur, ita communis utilitas speciali utilitati prefertur; et in hoc casu recte preponitur doctrina silentio, sollicitudo contemplationi, et labor quieti. Ad quod utique designandum, unigenitus Dei Filius, iehsu Christus, non de Rachele secundum carnem natus est sed de Lia, nec legitur eum in domum suam Maria excepisse,  sed Martha: unde, quandiu potest episcopus preesse pariter et prodesse, non debet cedendi postulare licentiam, aut etiam obtinere. Cum ergo dilectus filius  , R. monachus uester, ad fratres Cisterciensis ordinis transmigrauerit, non ut ordini uestro aliquatenus derogaret  , sed ut apud eos uitam duceret arctiorem, deuotioni uestre per apostolica scripta precipiendo mandamus, quatenus, super eo quod de corde puro, et conscientia bona, et fide non ficta fecisse dignoscitur, eum nullatenus molestetis, quia caritas est fons proprius, cui non communicat alienus.]

Datum Rome, apud Sanctum Petrum, III Kalendas Maii, anno nono.



LXIII  . ARCHIEPISCOPO PISANO  . Quod iudicem Calaritanum absoluat a iuramento. 


[Si diligenti]  meditatione pensasses  , quid illa tabernaculi archa significet, in qua cum tabulis uirga simul et manna sunt, Domino iubente, recondita, nequaquam nos tibi scripsisse dure uel aspere reputares, cum in pectore Romani pontificis, qui uniuersis ecclesiarum prelatis preesse, Deo auctore, dignoscitur, et uirga correctionis, et manna debeat esse dulcedinis, ut altero foueat humiles et deuotos, reliquo uero  rebelles feriat, et puniat delinquentes. Hinc est, quod illius uulneribus sauciati, quem Samaritanus duxit in stabulum, uinum adhibetur et oleum:  ut, nisi commonitionis et exhortationis oleo delinquentium  uulnera foueantur, uinum seueritatis ecclesiastice subsequatur. Licet igitur, ex his que premisimus, contemptis nostris monitis et mandatis, quibus fraternitatem tuam frequenter nixi sumus inducere, ut dilectum filium nostrum, W. marchionem Masse, iudicem Calaritanum, a iuramento fidelitatis absolueres, quod exhiberi tibi et Ecclesie Pisane fecisti, ut, eo non obstante, nobis et Ecclesie Romane iuraret, non solum asperitate uerborum, sed exsecutione forsan potuissemus in te procedere ecclesiastice discipline, [cum iudicatus Calaritanus ad ius et proprietatem beati Petri pertineat, sicut tota Sardinia nullo pertinet mediante, nec ex parte tua quidquam fuerit rationabiliter allegatum, quare tibi licuerit  pro te, uel ecclesia tua, a predicto marchione fidelitatis  recipere iuramentum.]  Super eo autem, admiramur plurimum et mouemur, quod, cum te reputemus uirum prouidum et discretum, et, iuxta debitum pontificalis officii, sanctorum Patrum statuta ignota tibi esse non debeant, et iurisperitorum copiam habere noscaris  , [asseruisti, te, usque ad hec tempora tenuisse et habere pro certo  , quod licitum sit cuilibet clerico, saltem in temporalibus, renuntiare iuri suo, et sibi laicum iudicem constituere, presertim, ubi aduersarii uoluntas accessit, ac per hoc tacite te innuis minus rationabiliter redargutum, pro eo quod, huiusmodi pacto, tenere  iuramentum interpositum respondisti, immemor constitutionis illius, qua cauetur pacto priuatorum iuri publico minime derogari. Cum ergo hoc ius in Meleuitano  et Carthaginensi conciliis sit specialiter promulgatum  , ne clerici clericos, relicto suo pontifice, ad iudicia publica pertrahant, alioquin causam perdant, et a communione habeantur extranei, et tam episcopi quam diaconi, seu quilibet clerici, in criminali, seu ciuili negotio, si direlicto ecclesiastico iudicio, publicis iudiciis pnrgari uoluerint, etiamsi pro eis sit lata sententia, suum locum amittant; et hoc in criminali actione; in ciuili uero, perdant quod euicerint, si locum suum obtinere maluerint; manifeste patet, quod, non solum inuiti, sed etiam uoluntarii pacisci non possunt, ut secularia iudicia subeant, cum non sit hoc beneficium personale, cui renuntiari ualeat, sed potius toti collegio ecclesiastico publice et generaliter sit indultum, cui priuatorum  pacto derogari non potest; nec iuramentum licite  seruari potuit, quod contra statuta canonica illicitis pactionibus informatur. [  Super alio  uero articulo taliter respondisti: quod ab eo tempore, quo fuisti assumptus ad presulatus officium, iuramentum  fidelitatis pro sede apostolica, ab ipsis iudicibus Sardinie  recepisti, sciens, te  archiepiscopum uillanum  , predecessorem tuum, uirum magne auctoritatis et honestatis, qui  longo tempore in curia Romana exstitit cardinalis, ipsiusque  plenius nouit consuetudines et statuta, et omnes antecessores tuos, qui fuerunt uiri  magne auctoritatis, sic de antiqua consuetudine tenuisse  pariter, et fecisse, cum nichil tibi uel ipsis hactenus ab apostolica sede fuisset obiectum.  [  Nos autem, his et aliis, que dilectus filius, magister Bondinus  nuntius tuus, proponere uoluit, plenius circomspectis, non intelleximus te, uel Ecclesiam Pisanam  aliquo iure subnixam, quo ualeas a mandati nostri exsecutione rationabiliter excusari  , cum auctoritatem sedis apostolice non ostendas, per quam a predictis iudicibus tu, et antecessores tui, fidelitatis exigeretis iuramenta, nec prescriptione aliqua muniaris, cum, secundum confessionem tuam, non Ecclesia Pisana, uel tu, fueritis in quasi possessione iuris exigendi huiusmodi iuramentum, quod pro sede apostolica ab ipsis iudicibus receptum fuisse fateris, per quod constat, Ecclesiam Romanam semper in quasi possessione fuisse, cum pro ea ministerio tuo, et antecessorum tuorum,  exactum fuerit et prestitum iuramentum, et is etiam  possidere dicatur, cuius nomine possidetur. Si uero dicatur, quod nomine tuo, et antecessorum tuorum, et non nomine nostro, fuerit iuramentum exactum, posset inferri, quod iuramentum prestitum de conseruando iure et honore apostolice sedis fuerit uiolatum; unde, licite retineri non posset, quod contra iuramentum huiusmodi fuit scienter obtentum, nec etiam, secundum hoc, prescriptio locum posset habere, cum in prescriptione rerum ecclesiasticarum bona fides et iustus titulus exigantur. Quod si etiam  locum potuisset habere prescriptio, non credimus, te centenariam prescriptionem, que sola currit aduersus Romanam Ecclesiam, non posse probare].  uerum, quia tibi,  quantum cum Domino possumus, deferre proponimus, et intendimus libenter efficere que ad tuum, et Ecclesie tibi commisse, redundare debeant commodum et honorem, sperantes quod ex his que in tuis litteris expressisti, uidelicet quod bonores apostolice sedis usque ad sanguinis effusionem defensare uolebas, ac nil alieni iuris uelle te usurpare credamus, mandatum nostrum hac uice surdis non debeas auribus pertransire, quanquam per subtractionem legationis Sardinie, cuius occasione nobis iniuria illata dignoscitur,  ad hoc te cogere ualeremus; fraternitati tue per apostolica scripta mandamus, et districte precipimus quatenus predictum iudicem, omni excusatione proposita, a uinculo fidelitatis absoluas, ut, eo non obstante, nobis iuramentum fidelitatis exhibeat. Alioquin, nisi feceris de necessitate uirtutem, cum peccatum idololatrie sit nolle obedire, et crimen ariolandi nolle acquiescere, te ad id quod mandauimus per exemptionem Sardinie a tue legationis officio compellemus, et forsitan, licet inuiti, manus nostras durius in te curabimus aggrauare, quia priuilegium meretur amittere, qui concessa sibi abutitur potestate.

Datum Rome, apud Sanctum Petrum, II Nonas Maii, anno nono.



LXIu. . . . . .DECANO ET CAPITULO STENDALIENSIBUS. Confirmantur quedam bona. 


Annuere consueuit sedes apostolica piis uotis, etc., usque annuentes, de Stendale, de Schinne, de Eluebuie et Rencherslache ecclesias, uillam de Garlippe, cum pertinentiis suis, duo talenta in areis, et tria talenta in domo mercatorum eiusdem castri, quinque agrorum iugera extra fossatum, et totidem iuxta Rencherslache, areas quasdam pia uobis fidelium liberalitate collatas, molendum de Rokence, uillas Rokence, Slantiz et Bereche, cum pertinentiis earumdem; quatuor mansos in Schadewachte; duos in Nicwinkele, duos in Bellinke, duos in Eluebuie,  duos in Ciple, ac dimidium in Gerbrecktcflache, ac tres quadrantes in Reincherslache, sicut ea iuste ac pacifice possidetis, uobis et ecclesie uestre per uos auctoritate apostolica confirmamus et presentis scripti, etc. Nulli ergo . . . . . si quis autem, etc.

Datum Rome, apud Sanctum Petrum, II Nonas Maii, anno nono.



LXu. . . . . .EPISCOPO uERCELLENSI  . Quod oblationem per sororem comitis Montisferrati, de castro Montis-Belli, factam monasterio de Rocha, ubi sensum quadraginta librarum instituit Romane Ecclesie accipiat. 


Exposita nobis, dilecte in Christo filie, nobilis mulieris A . . . comitisse Montisferrati, significatio patefecit quod, cum dilectus filius, nobilis uir B. marchio Montisferrati, frater eius, ad partes disponeret accedere transmarinas, pro quatuor millibus librarum Papiensium quas ei reddere tenebatur, castrum sibi contulit Montisbelli, sicut apparere dicitur per publicum instrumentum. Cumque dicta mulier in monasterio Sancte Marie de Rocha uitam proposuerit ducere regularem, predictum castrum eidem monasterio uult offerre, hac conditione adiecta, quod monasterium redditus percipiat, ac Romano  pontifici fidelitates exhibeant homines dicti loci, pro censu nobis et successoribus nostris quinquaginta libre Papienses annis singulis offerantur. Si uero dilectus filius, nobilis uir W. marchio, nepos eius, predictam sibi uellet persoluere pecunie quantitatem, habeat castrum ipsum et monasterium, ad quod predicta pecunia deuoluetur, nobis annuatim censum offerat competentem. Quia igitur, etsi pium uideatur dicte mulieris propositum, a scandalo tamen, quod inde posset facile suboriri, nos conuenit abstinere, fraternitati tue, de qua plenam fiduciam obtinemus, hoc negotium duximus committendum, per apostolica tibi scripta mandantes, quatenus, inquisita super his plenius ueritate, si absque  graui scandalo marchionis hec poterunt consummari, oblationem recipias uice nostra, et circa huiusmodi statuas que uideris statuenda; alioquin, totius negotii seriem nobis tuis litteris studeas intimare, ut, per tuam relationem instructi, qualiter procedendum fuerit, auctore Domino, procedamus.

Datum Rome, apud Sanctum Petrum, uII Idus Maii, anno nono.



LXuI  . ABBATI CISTERCIENSI  , P. DE CASTRO-NOuO  , FRATRI R.  APOSTOLICAE SEDIS LEGATIS. Mandat ne archiepiscopum Narbonensem ob ea crimina de quibus conuictus esset, molestia afficiant, cui iam penitentie agende tempus tribuit  . 


Eius exemplo, qui facit angelos suos spiritus et ministros suos ignem urentem, misimus angelos nostros in prouinciam Narbonensem, ut urerent spinas et tribulos, quos terra germinat maledicta. Per legatos itaque nostros, in eamdem prouinciam destinatos, descendimus ad uidendum utrum clamorem qui uenit ad nos uenerabilis frater noster . . . . . . Narbonensis archiepiscopus opere compleuisset, qui per uiros iuratos, inquisitionem plenariam facientes, depositiones eorum suis inclusas sigillis nobis fideliter transmiserunt, per quas idem archiepiscopus de  duobus precipue, auaritia scilicet et negligentia, culpabilis notabatur, que duo inter abusiones duodecim numerantur, cum uidelicet est episcopus negligens, et diues auarus, quamuis utraque radix in multos ramos perhibeatur esse diffusa. Idem autem archiepiscopus, ad presentiam nostram accedens, super obiectis se multipliciter excusauit, misericordiam tamen postulans et emendationem promittens, ut expiare possit preterita per futura, recolens illud quod Ioannes apostolus ait: Si dixerimus quia peccatum non habemus, nos ipsos seducimus et ueritas in nobis non est , quoniam in multis offendimus omnes. Nos igitur, attendentes quod ex labore grandis et grauis itineris, maxime pro senectute ac debilitate corporis, multipliciter sit afflictus,  et abbatia Montis Aragonum, que pluris ei quam Narbonensis archiepiscopatus asseritur exstitisse, per nos fuerit spoliatus, disposuimus infundere oleum super uinum, ut in nobis iustitiam pariter et misericordiam inueniret, cum in arca Tabernaculi manna contineretur et uirga, sic tamen, ne manna dulcedinis possit efficere dissolutum, quem uirga correctionis debet reddere castigatum. Ad parabolam igitur euangelicam de ficulnea plantata in uinea recurrentes, de qua, cum dominus cultori uinee precepisset ut illam succideret, ne terram inutiliter occuparet, quia ueniens post tres annos non inuenit fructum in illa, et ille domino respondisset, ut dimitteret illam per annum,  usque dum foderet circa ipsam, et mitteret stercora, et siquidem faceret fructum, alioquin, eam succideret in futurum; adhuc eidem archiepiscopo, circa quem fodimus comminando et increpando, et misimus stercora commonendo et exhortando, amplioris temporis spatium duximus indulgendum ut probemus utrum fructum afferat repromissum; et, si forte fructum non fecerit, securim ad radicem infructuose arboris iustius apponamus. Eidem ergo districte precipimus, ut, non pecuniarum sed animarum lucris insistens, illicitis exactionibus et iniquis commerciis non intendat, sed, ad hospitalitatem se diligenter exercens, peregrinis et indigentibus largus sit et benignus, ut satagat uisitare prouinciam, celebrare concilium,  hereses expugnare, excessus corrigere, ac cetera operari, que requirit officium pastorale, ad quod utiliter exsequendum eum cum gratia nostra remittimus et fauore. Quocirca, discretioni uestre per apostolica scripta precipiendo mandamus, quatenus ad hec salubriter exercenda ei consilium et auxilium impendatis, ut, uestro adiutus suffragio, laudabile sue mentis propositum, quod nobis non sine multis lacrymis reserauit, efficacius exsequatur, eumdem archiepiscopum absque conscientia nostra nullatenus molestantes; sed, si quid forsitan, quod non credimus, contra promissionem suam et  iussionem nostram presumpserit operari, nobis fideliter intimetis, ut de uultu nostro procedat iudicium equitatis.

Datum Rome, apud Sanctum Petrum, uII Idus Maii, anno nono.



LXuII. . . . . . ABBATI SANCTI RUFI  , EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. Recipiuntur sub protectione beati Petri. 

Regularem uitam eligentibus apostolicum conuenit adesse presidium, ne cuiuslibet temeritatis incursus eos a proposito reuocet, aut robur, quod absit! sacre religionis infringat. Eapropter, dilecti in Domino  filii, uestris iustis postulationibus clementer annuimus, et ecclesiam Beati Rufi, in insula, que dicitur Esparueria, sitam, in qua diuino estis obsequio mancipati, felicis recordationis Alexandri pape, predecessoris nostri, uestigiis inherentes, sub beati Petri et nostra protectione suscipimus, et presentis scripti priuilegio communimus; inprimis siquidem statuentes, ut ordo canonicus, qui secundum Deum et beati Augustini Regulam in ecclesia uestra institutus esse dignoscitur, perpetuis in ea temporibus inuiolabiliter obseruetur. Preterea, quascunque possessiones, quecunque bona eadem ecclesia inpresentiarum iuste et canonice possidet, uel in futurum, concessione pontificum,  largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: Locum ipsum, in quo ecclesia memorata sita est, cum libertate et quiete ecclesiarum uestrarum, cemeteriis, prediis, terris, decimis, et aliis ad eamdem ecclesiam pertinentibus; ecclesiam Sancte Marie intra urbem Lugdunensem, cum cemeterio, parochia, decimis uinearum, et capellis suis, uidelicet Sancti Marcelli supra murum ipsius urbis, Sancti Andree de Cortiaco, et Sancti Marcelli; ecclesiam de Condo ipso, cum sexta decima parte portus Rhodani Lugdunensis; ecclesiam de Busca, cum cemeterio, parochia,  capellis suis, decimis de Giren et de Monlel; ecclesiam Ordinatii, cum septem ecclesiis suis, ecclesiam scilicet de Columneo, ecclesiam de Chimillino, ecclesiam de Corbillino, cum capella de Fouergiis, ecclesiam de Romaniaco, ecclesiam Sancti Symphoriani, ecclesiam Sancti Martini de uienna, cum ecclesiis sibi subiectis, ecclesiam Sancti Nicetii de Monte de Cilizino et de uernicello, cum appenditiis suis; ecclesiam eremitarum de Comba, cum appenditiis suis, ecclesiam Sancte Marie in insula subtus uiennam, cum ecclesia de uilosco et de Losa, et omnibus aliis pertinentiis suis; ecclesiam Sancti Andree de Costa, cum ecclesia de Flacceriis, cum  appendiciis suis; ecclesias de Peludru, cum appenditiis suis; ecclesiam Sancti Martini de Petrau, cum capellis et appendiciis suis; ecclesiam Sancte Marie de Ammoniaco, cum ecclesiis Sancti Ioannis, Sancti Rustici, Sancti Michelis et Sancti Dyonisii, cum earum pertinentiis; ecclesiam Sancti Iacobi in ciuitate ualentia; ecclesiam Sancti Petri Diensis, cum ecclesiis Sancti Petri de ualledrome et de Calanco; ecclesiam Sancte Marie de Chellis cum appendiciis suis; ecclesiam de Tauliniaco, cum capella et pertinentiis suis; ecclesiam de Argentio, cum pertinentiis suis; ecclesiam de uoluento, cum pertinentiis suis; ecclesiam de Medullione, cum ecclesiis sibi subiectis, de Podio, de uerz, de Rocha, et uilla-Franca, cum appendiciis suis; ecclesiam  de Sairrariis, cum capellis de Isone, et Gaudeisart, et Sancti Sepulcri, cum appendiciis suis; ecclesiam Sancti Andeoli, ubi et corpus ipsius iacet, cum ecclesiis et pertinentiis suis; ecclesiam uidelicet S. Michelis, ecclesiam Sancti Policarpi, ecclesiam de Chalo, et ecclesiam Sancti Iuliani, cum pertinentiis suis; ecclesiam Sancte Marie de Flactiano; et ecclesiam Sancti Nazarii, cum uinea, decimatione et pertinentiis suis; ecclesiam Sancti Ioannis uallis-Longe; ecclesiam Sancte Marie de Albaniaco, cum pertinentiis suis; ecclesias de Buorzita, Sancte Marie, et Sancti Stephani, et ecclesiam de Barbairaz, cum pertinentiis earum; ecclesiam Sancti Ioannis de Castro nouo, cum pertinentiis  suis; ecclesiam de Turre, cum ecclesiis Sancte Eulalie, Sancti uictoris, et Sancti Petri de Ansuis, cum pertinentiis earum; ecclesiam Sancti Petri de uentiis, cum ecclesia Sancte Cecilie, et appendiciis suis: ecclesiam Sancti uereduni, cum tota parochia sua et aliis pertinentiis; et ecclesiam Sancte Marie de Aquariis; ecclesiam Sancte Marie de Mandolio, cum ecclesia de Iuano et earum pertinentiis; ecclesiam Sancti Saturnini de Armazanicis, cum capella ipsius castri, et tertia parte decimarum ecclesie de Teilliano; ecclesiam Sancti Martini de Cauairaco, cum capellis suis de medio campo de Canois, cum pertinentiis suis; ecclesiam Sancti Iacobi de Melgorio, cum pertinentiis suis; ecclesiam de Seta, cum pertinentiis suis; ecclesiam  Sancti Petri de Castro-nouo, cum pertinentiis suis; ecclesias Sancte Marie et Sancti Felicis, cum pertinentiis suis; ecclesiam Sancte Marie de Bisanduno, cum ecclesiis suis, Sancti uincentii, Sancte Marie-Noue, Sancti Martini de Capellada, de Saras, de Sacoaras et de Babis, Sancti Cornelii, Sancti Siluestri, Sancti Quintini, et ecclesia de Ribellis, cum omnibus earum pertinentiis suis; ecclesias Sancte Marie de Terracia, cum ecclesiis Sancti Petri, Sancti Michelis, Sancti Fructuosi, Sancti Iuliani, Sancte Eulalie, cum earum pertinentiis: ecclesiam Sancti Rufi extra muros ciuitatis Ylerde, cum pertinentiis suis; ecclesiam Sancti Michelis  de Schalada, cum ecclesia Sancti Fructuosi, in eodem loco sita; ecclesiam Sancti Martini de Ponte, cum ecclesia Sancte Marie in eadem uilla sita; ecclesiam Sancti Felicis cum ecclesia Sancte Marie; ecclesiam Sancti Cypriani de uillamors; ecclesiam de Scalada; ecclesiam de uillamorli; ecclesiam de Robolar; ecclesiam Sancti Petri de Cauafaia, cum ecclesia Sancti Maurici, Sancti Hilarii de Mollerone, capella de Fossa; ecclesiam de Lotorderia; ecclesiam de Lilio; ecclesiam de Brolio; ecclesiam Sancti Sulpitii et de Taluc, ecclesiam Sancte Gennue, cum omnibus pertinentiis suis; ecclesiam Sancti Mauricii de Cesai, cum pertinentiis suis; ecclesiam de Mornaco, cum ecclesiis suis de Matis, de Batia, Sancti Stephani de Colione,  Sancti Petri de Caloueda, cum omnibus earum pertinentiis; ecclesiam Sancti Michelis de Ianua extra muros ciuitatis, cum pertinentiis suis; ecclesiam Sancti Nicolai in Colle Montis, cum pertinentiis suis; ecclesiam de Louadisio, cum pertinentiis suis; ecclesiam Sancti Stephani in Campania, extra muros ciuitatis Papie, cum ecclesiis suis, Sancte Marie in Campo, et Sancti Petri in Silua, cum omnibus earum pertinentiis; ecclesiam Sancte Marie de Pilia, cum capellis suis; ecclesiam Sancti Symphoriani et Sancte Rede, cum earum pertinentiis; ecclesiam Sancti Petri de Cuchis, cum pertinentiis suis; ecclesiam Sancte Marie de Belloloco, cum capella et aliis pertinentiis suis; ecclesiam de  Marialdo, cum pertinentiis suis; ecclesiam Sancte Marie de Calonio, cum capella Sancti Iacobi de Albarii, et aliis pertinentiis suis; ecclesiam Sancte Marie de ualleclusa, cum pertinentiis suis; ecclesiam Sancte Marie bonarum uallium, cum pertinentiis suis; ecclesias Sancti Andree post Rocham, et Sancti Martini de Auiac, cum pertinentiis earum; ecclesiam Sancte Marie de Insula, iuxta castrum Chiren, cum pertinentiis suis; ecclesiam Sancti Mauricii de Uzone, cum parochia de Charnas, et aliis pertinentiis suis; ecclesias de Ciulac, et de Nior, cum pertinentiis earum; nichilominus, uenditiones Insule Esparuerie, que subtus ualentiam sita est, quam bone memorie Oddo, ualentinus episcopus, uobis et ecclesie uestre, cum assensu et  conniuentia canicorum suorum, rationabiliter fecisse dignoscitur, et alias iustas acquisitiones uestras, uobis et ecclesie uestre auctoritate apostolica confirmamus. Sane, laborum uestrorum, quos propriis manibus aut sumptibus colitis, seu de nutrimentis uestrorum animalium, nullus a uobis decimas exigere uel extorquere presumat. Nulli quoque episcoporum fas sit, sine Romani pontificis, uel legati eius, audientia, uos, uel ecclesias uestras, interdicto uel excommunicationi subiicere, aut iudicio pregrauare. Cetera quoque omnia, que uobis a predecessoribus nostris, felicis memorie Urbano et Alexandro, Romanis pontificibus, concessa, et  priuilegiis confirmata sunt, nos etiam concedimus, et presenti pagina confirmamus. Sepulturam quoque, ipsius loci et ecclesiarum uestrarum, que cemeteria noscuntur habere, ad exemplar pie recordationis Paschalis pape, predecessoris nostri, liberam esse decernimus, ut eorum, qui se illic sepeliri deliberauerint, deuotioni et extreme uoluntati, nisi forte excommunicati, uel interdicti sint, nullus obsistat, salua iustitia illarum ecclesiarum, a quibus mortuorum corpora assumuntur. Liceat preterea uobis, clericos uel laicos e seculo fugientes, liberos et absolutos ad conuersionem recipere, et absque contradictione aliqua retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis  campanis, suppressa uoce diuina officia celebrare. Prohibemus insuper, ut nulli fratrum uestrorum, post factam in eodem loco professionem, absque abbatis et sanioris partis uel maioris capituli permissione, liceat de claustro uestro discedere; discedentem autem, sine communium litterarum cautione, nullus audeat retinere. Decernimus ergo, ut nulli omnino hominum liceat, in uestris ecclesiis indebitas et nouas exactiones imponere, possessiones uel bona auferre, uel ablata retinere, minuere, seu quibuslibet uexationibus fatigare, sed illibata omnia et integra conseruentur, eorum pro quorum gubernatione ac sustentatione concessa sunt usibus omnimodis profutura, salua sedis apostolice  auctoritate, et in predictis ecclesiis diecesanorum episcoporum seruata, secundum prescriptam formam, canonica ratione. Si qua igitur in futurum ecclesiastica, secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, atque a sacratissimo corpore, ac sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem, eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant,  et apud districtum iudicem premia eterne pacis inueniant. Amen, amen, amen.

Datum Rome, apud Sanctum Petrum, per manum Ioannis, Sancte Marie in Comesdin. Diaconi cardinalis, Sancte Romane Ecclesie cancellarii, II Nonas Maii, indictione octaua, Incarnationis Dominice anno millesimo ducentesimo sexto, pontificatus uero domini Innocentii pape III anno nono.



LXuIII. HELENAE DOMINICAE GALLURENSI. Mittitur consobrinus pape ad matrimonium cum ea consummandum  , 

Laudes et grates referre debes Altissimo, quod  illam in oculis nostris gratiam inuenisti, ut dilectum filium, T . . . consobrinum nostrum, tibi concederemus in sponsum, uirum utique nobilitate conspicuum, prudentia circumspectum, fortitudine strenuum, et moribus adornatum. Recepto itaque iuramento in animam tuam a dilecto filio . . . Galtellensi  electo, super federe matrimonii consummando, ipsum in Sardiniam destinamus cum eo numero personarum, quem idem suggessit electus. uenisset autem cum pluribus, si necessitas postulasset, et de ipsius electi consilio processisset, qui statum terre plene cognoscit. Ei ergo dedimus firmiter in mandatis, ut te sicut personam suam diligat et defendat, et homines tuos iuste ac benigne pertractet, ita quod per eius industriam et uirtutem,  nostro accedente patrocinio et fauore, tam tibi quam terre tue sperata debeant commoda prouenire. Quocirca, nobilitatem tuam monemus attentius, et per apostolica tibi scripta precipiendo mandamus, quatenus eumdem consobrinum nostrum honorifice ac deuote recipias, et cum eo initiatum coniugium solemniter et iucunde consummes, eique sic studeas complacere, quod ab eo sincerissime diligi debeas et officiosissime honorari; nos quoque, qui, licet indigni, locum Christi tenemus in terris, ad honorem et profectum tuum tanto propensiori studio intendamus, quanto arctiori nobis fueris affinitate coniuncta.

Datum Rome, apud Sanctum Petrum, u Idus  Maii, pontificatus nostri anno nono.



LXIX. . . . DECANO  , ET . . . SUBDECANO PICTAuENSIBUS, ET . . . DECANO ASIANENSI PICTAuENSIS DIeCESEOS. Nullas esse declarat litteras quas C. Rufus super pretentionibus suis contra capitulum Xanctonense subreptitie reportauerat. 

Ex parte dilectorum filiorum, capituli Ecclesie Xanctonensis fuit propositum coram nobis, quod, cum magister C. Rufus ipsos super eiusdem loci canonica intenderet molestare, ipsi, eum ad nostram presentiam appellantes, eidem terminum prefixerunt, quo se partes nostro conspectui presentarent. At ipse, preueniens terminum, non exspectato nuntio eorumdem, graui quidem in uia infirmitate  detento, pro se ac quibusdam aliis canonicandis ibidem ad uenerabilem fratrem nostrum, Xanctonensem episcopum  , per falsi suggestionem a nobis duo litterarum paria impetrauit, asserens in eisdem ipsos certum numerum canonicorum habere, quod dilectus filius, W. subdiaconus, procurator eorum, asseruit esse falsum, nisi quod bone memorie  Lucius papa, predecessor noster, eisdem indulsit, ne ultra quadraginta recipere aliquos compellantur, per quod tamen pauciores esse minime prohibentur. Suggessit insuper nobis memoratus magister, plures ibidem uacare prebendas, quas inuicem canonici partiuntur, quod predictus inficians procurator, dixit, ipsos ob mortem alicuius nichil recipere plus aut minus, sicuti nec claustrales; adiecit insuper sepefatus magister, se non nisi modicum ecclesiasticum beneficium obtinere, cum, sicut asserit subdiaconus antedictus, ecclesias duas possideat, de quarum prouentibus eius uicarii sustentantur honeste, ac eidem soluunt annuam pensionem, et in quadam alia centum solidos percipiat annuatim. Quare, procurator iam dictus nobis humiliter supplicauit,  ut ecclesie supradicte, sicut dicitur, de mandato nostro grauate, cum propter guerras inualescentes ibidem sint eius redditus non mediocriter diminuti, parcere dignaremur. Quocirca, discretioni uestre per apostolica scripta mandamus, quatenus, ueritate plenius inquisita, si uobis constiterit quod predictus magister talem suppresserit ueritatem, qua expressa non debuisset huiusmodi litteras impetrare, uos ipsos, cum mendax precator carere debeat impetratis, nullius esse ualoris, auctoritate nostra, sublato cuiuslibet contradictionis et appellationis obstaculo, decernatis, maxime, si eiusdem ecclesie non suppetant facultates. Testes autem, etc. Nullis litteris ueritati, etc. Quod si non omnes, etc.

 Datum Rome, apud Sanctum Petrum, uII Idus Maii, anno nono.



LXX  . . . . EPISCOPO HALBERSTADENSI  . Consultanti respondetur quod primum matrimonium, alio secuto, certo modo tenet et ualidum est 

[Tue nobis exhibite littere continebant, quod quidam uir nobilis  . . . filiam suam, circiter duodecim annos habentem, cuidam uiro nobili desponsauit, qui subarrhauit eamdem, consensu mutuo accedente],  sed, nuptiis aliquantulum prorogatis . . . pater puelle uiam est uniuerse carnis ingressus. Eo autem rebus humanis exemplo . . . puelle auunculus supradicte, ipsam alteri matrimonio copulauit;  et ille, qui prius desponsarat eamdem, cum ipsius matre contraxit. Tuus autem predecessor, attendens quod cum ea non poterat permanere, cuius filiam legitime desponsarat, inter eos diuortii sententiam promulgauit. Postmodum autem, mortuo uiro secundo, qui supradictam puellam duxerat in uxorem, ipsa se tertio copulauit, illo uiuente qui eam primitus  desponsarat. Ceterum, tam ipsa quam  idem te duxerunt humiliter consulendum, utrum licite simul ualeant commorari. Tu uero, deliberatione habita, respondisti, quod, sponso primo uiuente, alteri non potuit legitime copulari; sed, quia tua ecclesia postulauit, ut super hoc apostolicam sedem consuleres, procedere ulterius  distulisti, nobis humiliter supplicans, ut super hoc tibi scribere dignaremur. [Quia uero per ea que superius sunt expressa  , nobis non potuit pro certo constare cuius etatis esset puella, cum primo uiro exstitit desponsata, cum dicatur quod circiter duodecim annos habebat, utrumue prudentia tunc in illa suppleret etatem, fraternitati tue taliter respondemus, quod, si puella tunc nubilis erat etatis, et inter eam et primum uirum legitimus  interuenit de presenti cousensus, absque dubio inter eos legitimum matrimonium est contractum, etsi carnalis commistio non fuerit subsecuta. Si uero puella  nubilis etatis non erat, cum sepefatus uir desponsauit eamdem, et etatem in ea prudentia non supplebat, procul dubio, inter eos non coniugium, sed sponsalia contracta fuerunt, quamuis ab ipso uiro eadem puella fuerit subarrhata]. Quocirca, si iuxta primum modum matrimonium cum illo contraxit, eo uiuente, non potuit rite cum alio fedus contrahere coniugale. Quod si iuxta modum secundum sponsalia solummodo contracta fuerunt, coniugium, quod inter illam et alium exstitit celebratum, debet legitimum reputari, dummodo aliud canonicum non obsistat.

 Datum Rome, apud Sanctum Petrum, uI Idus Maii, anno nono.



LXXI. NOBILI uIRO, R. COMITI FUNDAN. Quod conuentionem quam faciet cum Terracinensibus gratam habebit. 

Ex parte dilectorum filiorum, uirorum nobilium, Iacobi et Deodati Fraiapan, fuit propositum coram nobis, quod tu eos contra Terracinenses promittis utiliter adiuuare, ita quod eosdem Terracinenses compelles nostris et ipsorum nobilium parere mandatis, dummodo saltum, quem ipsorum patribus et patruis concessisti, tibi renuntient, et in expensarum  compensatione concedant piscariam de uareis, et duas sassones in flumine Ligole constitutas. Quocirca, presentium insinuatione cognoscas, quod conuentionem, quam super his cum predictis nobilibus feceris, quatenus illos de iure contingunt, ratam habebimus, quantum ad ipsorum pertinet portionem.

Datum Ferentini, III Kalendas Iunii, anno nono.



LXXII  . . . . . uERCELLENSI EPISCOPO  . Quod litteras, impetratas super iis que concernunt forum seculare, decernat irritas. 


[Licet ex suscepto]  seruitutis officio simus omnibus in iustitia debitores, sic tamen in iure suo nos quibusdam conuenit prouidere, ne aliis iniuriam facere uideamur, et, quod absit! inde sumatur materia scandali, unde prouida debet consideratione sedari. Ex insinuatione sane dilectorum filiorum, consulum et Communis uercellensium, nos noueris accepisse, quod, cum de singulis questionibus, que mote fuerint contra eos coram consulibus iustitie, iuxta consuetudinem approbatam, uelint cuilibet conquerenti iustitie  plenitudinem exhibere, quidam, ut eorum iurisdictionem euacuent, et fatigent eos laboribus et expensis super rebus que iudicium ecclesiasticum non contingunt, litteras apostolicas impetrant, et sic, preter iurisdictionem consulum quam eneruant, eos cogunt multipliciter laborare. uolentes igitur sic eorum utilitati consulere, ne patiamur aliorum iustitiam deperire, fraternitati tue per apostolica scripta [mandamus, quatenus, si quando tales  litteras super rebus precipue, que forum seculare requirunt, a sede apostolica contigerit impetrari, eas, sublato appellationis obstaculo, decernas, auctoritate nostra, inutiles et inanes, dummodo dicti consules et commune de se conquerentibus in iudicio seculari exhibeant iustitie complementum. Licet  tamen  ipsis, qui cum eis taliter duxerint contendendum, si se in aliquo senserint pregrauari, ad tuam, sicut hactenus est seruatum, uel ad nostram, si maluerint, audientiam appellare, hoc presertim tempore, quo, uacante imperio, ad iudicem secularem recurrere nequeunt, qui a superioribus in sua iustitia opprimuntur. Si uero consules iustitie, tanquam merito suspecti, fuerint recusati, coram arbitris communiter electis de causa suspicionis agatur, qui, si probata fuerit esse iusta, ad te, uel ad nos, pro iustitia recurratur, sicut superius est expressum.]

Datum Ferentini, II Kalendas Iunii, anno nono.



LXXIII. CAPITULO SANCTI AREDII. Quod conferant decanatum ipsius Ecclesie P. clerico. .


Ex iniuncto nobis incumbit apostolatus officio, ut, cum ecclesiarum omnium curam et sollicitudinem gerere teneamur, eis que per ministrorum defectum, tam in spiritualibus quam temporalibus, sustinent detrimentum, de personis faciamus idoneis prouideri,  et illis nichilominus per ecclesias consulatur, qui ascripti militie clericali, ecclesiis, a quibus obtinuerint beneficia, sciunt et possunt utiliter deseruire, ut sic et ecclesiis, in personis, et personis in ecclesiis, uicissitudine mutua consulamus. Sane, ad nostram noueris audientiam peruenisse, quod tandiu uacauit in uestra ecclesia decanatus, quod ipsius donatio ad nos est, secundum statutum Lateranensis concilii, deuoluta. Nos igitur, uolentes eidem ecclesie paterna sollicitudine prouidere, uniuersitati uestre per apostolica scripta mandamus atque precipimus, quatenus, si uerum est quod asseritur; dilectum filium, magistrum P. clericum uenerabilis fratris nostri . . . . episcopi Tusculanensis  , moribus et litterarum scientia commendandum,  recipientes in canonicum et in Fratrem, ipsi decanatum predictum, cum pertinentiis suis et honoris plenitudine, liberaliter assignetis, ut dictus episcopus, qui tanto magis uobis poterit existere fructuosus, quanto in Ecclesia Dei maiorem locum noscitur obtinere, ad dilectionem uestram ualeat fortius animari; et nos deuotionem uestram possimus in Domino commendare. Alioquin, uenerabili fratri nostro . . . . . Burdegalensi archiepiscopo  , per nostras damus litteras in preceptis, ut, sicut eidem iniunximus uiua uoce, uos ad id per censuram ecclesiasticam, sublato cuiuslibet centradictionis et appellationis obstaculo, cognita ueritate, compellat.

 Datum Ferentini, uII Idus Iunii, anno nono.



LXXIu. ILLUSTRI REGI HUNGARIAE. Quod, si germanus coniugis sue fuerit litterature competentis et etatis, ad preces suas ipsum in archiepiscopum Colocensem confirmabit. 

Coram illo fatemur, ante quem non est tutum mentiri, quod personam tuam de corde puro, et conscientia bona, et fide non ficta diligimus, et ad honorem et profectum tuum, quantum cum Deo possumus, efficaciter aspiramus, uolentes, te scire pro certo, quod nullam apud nos patieris repulsam, in quo deberemus alium quemcunque principem exaudire. uerum, et illud te nolumus ignorare, quod ex  apostolice seruitutis officio ad faciendum iudicium ita sumus astricti, ut, absque cauterio conscientie ac periculo fame, non possumus diuertere ad dexteram uel sinistram. Cum non possit abscondi lucerna super candelabrum constituta, illud semper habentes pre oculis, quod de nobis ueritas protestatur: uos estis sal terre, quod si sal euanuerit, in quo salietur? ad nichilum ualet ultra, nisi ut foras mittatur, et ab hominibus conculcetur . Licet igitur affectuosas nobis preces porrexeris pro dilecto filio . . . preposito, germano . . . coniugis tue, in archiepiscopum Colocensem electo, ut eum, quem in archiepiscopali officio tibi et regno tuo utilem ac  necessarium fore confidis, munus consecrationis conferre, ac donum pallei transmittere dignaremus, quia tamen Apostolus docet, ut manus cito nemini imponamus, uidelicet antequam de ipso per examinationem canonicam habeamus certitudinem pleniorem, et nos de ipsius prepositi litteratura et etate simus incerti, quin etiam probabiliter dubitemus, petitionem regiam in hac parte non statim potuimus exsecutioni mandare, cum secundum legem diuinam, in eo et litteratura sufficiens, et etas legitima requiratur. Quia tamen, quantum honeste possumus, tuis concurrere desideriis affectamus, facimus ad presens quod possumus, uenerabili fratri nostro . . . archiepiscopo  , et dilecto filio, preposito Salzeburgensibus, dando per nostras litteras  in mandatis, ut de litteratura et etate ipsius diligenter inquirant, et quod inuenerint fideli nobis insinuatione rescribant, quatenus, per eorum relationem certiores effecti, securius procedere ualeamus, serenitati tue presentibus litteris intimantes, quod, si litteratura non solum eminens, sed saltem competens in eo fuerit inuenta, et etas non solum perfecta, sed perfectioni saltem propinqua fuerit in ipso reperta, usque adeo uoluntati tue, imo necessitati magis, satisfacere cupimus, quin potius prouidere, ut, nisi tantus fuerit in utraque defectus, quod non debeat tolerari, temperato rigore, cum ipso curabimus dispensare. Alioquin, non nostre duritie, sed ipsius insufficientie, poterit imputari,  cum neruos ecclesiastice discipline licet aliquando flectere, nunquam tamen rumpere debeamus. Aequanimiter autem pro necessitate Colocensis Ecclesie sustinemus, si tam in spiritualibus quam temporalibus interim administret, ita ut hoc in posterum ad consequentiam non trahatur.

Datum Ferentini, uII Id. Iunii, anno nono.



LXXu. . . . . . STRIGONIENSI ARCHIEPISCOPO, ET . . . . . EPISCOPO AGRIENSI. Quod dispensent in matrimonio contracto inter comitem Palatinum et uxorem suam. .

Ex parte dilecti filii, nobilis uiri . . . comitis Palatini Hungarie, nostro est apostolatui nuntiatum,  quod, cum olim nobilem mulierem, que ipsum secundo genere affinitatis et gradu secundo contingit, in facie Ecclesie, nullo contradicente, sibi matrimonialiter copulasset, ignorans, quod huiusmodi affinitatis necessitudo posset matrimonium impedire, postmodum, saniori usus consilio, ne predictam mulierem in anime sue dispendium in suo consortio retineret, sedis apostolice misericordiam censuit implorandam, ut, ex nostre dispensationis auctoritate, mulierem retinere ualeat memoratam. Quedam preterea nobis fuere suggesta propter que dispensationis beneficium solet facilius obtineri: quia scilicet cohabitauere simul multis annorum  curriculis iam elapsis; quod etiam in diebus suis uterque processit, et sobolem ex illa copula susceperunt, nec possent sine grauissimo scandalo separari, cum nullus contra idem matrimonium appareat accusator. Quia uero nobis non constitit de premissis, fraternitati uestre per apostolica scripta mandamus, quatenus, si premissis ueritas suffragatur, eisdem, auctoritate nostra, dispensationis gratiam impendentes, mandetis, ut insimul de cetero libere permaneant et licenter.

Datum Ferentini, uII Idus Iunii, anno nono.



LXXuI  . ARCHIEPISCOPIS, EPISCOPIS, ET ALIIS ECCLESIARUM PRAELATIS ET PRINCIPIBUS PER HUNGARIAM CONSTITUTIS. Quod proli regis Hungarie faciant sacramentum fidelitatis. 


Cum pater et filius interpretatione iuris eadem persona fingantur, satis probabiliter subinfertur, quia, quos pater retinet in uisceribus caritatis, eosdem filius et diligere debeat et fouere. Charissimus siquidem in Christo filius noster . . . illustris rex Hungarorum, quam circumspecta prouisione inceperit disponere regnum suum, regnique principes quanta dilectionis exhibitione studeat honorare, uos ipsi eo certius nostis, quo frequentius uobis et uestris munificentie sue subsidia benignius impendit, per quod est uerisimiliter presumendum, quod  soboles, que, diuina disponente clementia, subcrescet ex ipso, quoad strenuitatem morum et regendi sollicitudinem, paternam debeat prouidentiam imitari. Ideoque, uniuersitatem uestram monemus, et exhortamur in Domino, per apostolica uobis scripta precipiendo mandantes, quatenus soboli, que regi nascetur eidem, quod, auctore Domino, futurum speratur in proximo, iuramentum fidelitatis ad mandatum patris ipsius sine difficultate prestetis. Alioquin, noueritis, nos uenerabilibus fratribus nostris . . . Strigoniensi archiepiscopo, etc. . . episcopo Waradiensi, in mandatis dedisse, ut uos, cum opus fuerit, ad id, districtione qua conuenit, appellatione remota, compellant.

Datum Ferentini, uII Idus Iunii, anno nono.



LXXuII. ARCHIEPISCOPIS, EPISCOPIS, ABBATIBUS, ET ALIIS ECCLESIARUM PRAELATIS, AD QUOS LITTERAE ISTAE PERuENERINT. Quod alios Templarios redeuntes ab inuio ad uiam absoluant. 


Dilectis filiis, fratribus militie Templi, nobis significantibus, est relatum, quod, licet quidam, excommunicationis uel interdicti sententiis innodati, ab inuio cupiant ad uiam ueritatis redire, atque eorum collegio aggregari, ut in eorum domibus Dei seruitio sedulum impendere seruitium elaborent, et  contra inimicos crucis Christi suam militiam ualeant exercere, ipsos tamen recipere non attentant, et sic, uelut iumenta putrida, huiusmodi delinquentes in suo stercore computrescunt. Quocirca, uniuersitati uestre per apostolica scripta mandamus, quatenus, cum ab eisdem fueritis requisiti, ab huiusmodi excommunicatis recepta iuxta formam Ecclesie cautione, ac iniuncto ipsis quod de iure fuerit iniungendum, eisdem absolutionis beneficium impendatis, et sic permittatis eisdem, liberos et absolutos, e seculo fugientes, ad predictorum fratrum religionis obseruantiam transmigrare.

Datum Ferentini, III Nonas Iunii, anno nono.



LXXuIII. . . . EPISCOPO  , ET CLERO PLACENTIN. Quod paratus est papa recipere sacramentum a con sulibus Placentin. pro deuotione Ecclesie. 


Ex litteris uestris accepimus euidenter, quod consules et consiliarii Placentini, reatum proprium cognoscentes, ad mandatum apostolice sedis redire cupiunt humiliter et deuote, propter quod gaudemus in eo qui non uult mortem peccatoris, sed ut conuertatur et uiuat, et crystallum suam sicut frustum panis emittit, dum diurne contumacie malitia congelatos ad refugium matris Ecclesie requirendum prouocat et inducit. uerum, cum predicti consules Fulconi Radin. iuramento teneantur astricti, ne ad concordiam ueniant sine ipso, nec ipse uult eis dare  licentiam, neque iurare, nisi tali tenore ut nullum fiat sibi mandatum, uel, si factum fuerit, obseruare minime teneatur, nos rogastis instanter, ut iuramentum ipsius hoc modo suscipere dignaremur, quo et ipsis aperiatur ostium euadendi, et uniuersa ciuitas propter unum solum hominem in interitum non labatur. Profitentur etiam ipsi se scire, quod iuramentum, preter formam Ecclesie prestitum, non est tale, ut propter hoc ipse posset absolutionis beneficium obtinere. Licet autem nostri propositi non existat cuiquam iniungere, maxime sub debito iuramenti, nisi quod iustum sit et honestum, nolumus tamen formam iuramenti mutare, quam reges et principes consueuerunt Ecclesie in huiusmodi articulo exhibere, ne quando forsan ad consequentiam  traheretur; et, quia fallere nolumus, neque falli, captiosum nolumus recipere iuramentum, per quod nos, aut alii, circumueniri possemus. Porro, cum iuramentum non debeat esse iniquitatis uinculum, nec per illud aliquis ad illicitum obligari, insinuatione uobis presentium respondemus, quod, absque nota et noxa periurii possunt predicti consules, illo etiam contradicente, iurare, cum ipse malitiose nolit in hoc suum eis prestare consensum, et nos eos sine ipso parati sumus recipere secundum formam Ecclesie consuetam.

Datum Ferentini, Iu Idus Iunii, anno nono.



LXXIX. B. TURRITANO ARCHIEPISCOPO. Quod inquirat an quinto gradu se contingant H. et filia iudicis Arborensis. 


Ex litteris dilecti filii, nobilis uiri W . . . marchionis Masse, iudicis Calaritani, nos noueris accepisse, quod, cum quamdam filiam suam dilecto filio, nobili uiro Hug. de Basso, iudici Arborensi, maritali disposuisset federe copulare, uulgaris rumor in partibus illis insonuit, quod dictus Hug. filiam predicti iudicis linea consanguinitatis contingit, propter quod prenominatus W. tanquam uir catholicus et Deum timens, ad apostolicum duxit oraculum recurrendum, ut, qualiter super hoc facto  cum secura conscientia procedere debeat, per nostram possit responsionem plenius edoceri; adiiciens etiam, quod, si matrimonium ipsum peruenerit ad effectum, ad magne Ecclesie Romane ac totius Sardinie proueniet commodum et profectum, presertim, cum bonum pacis speretur exinde non modicum prouenturum. Ideoque, fraternitati tue per apostolica scripta mandamus, quatenus, uocatis ante presentiam tuam qui propter hoc fuerint euocandi, de premissis inquiras diligentius ueritatem, et in quoto gradu consanguinitatis se dicte persone contingant, et si tantum bonum ex hac re prouenturum credatur, nobis per tuas litteras fideliter intimare procures, ut, per tuam relationem instructi,  securius in ipso negotio, prout expedire uiderimus, procedamus.

Datum Ferentini, u Idus Iunii, anno nono.



LXXX. I. SANCTAE MARIAE IN uIA LATA DIACONO CARDINALI  , APOSTOLICAE SEDIS LEGATO. Quod inquirat de statu prioratus de  Bomin. [al. de Bodmyn.] 

Prior et canonici Regulares ecclesie Sancti Petroci de Bomin. nobis humiliter supplicarunt, ut prioratum eorum, qui Ecclesie Romane censualis existit, de benignitate sedis apostolice in abbatiam conuertere dignaremur. Quocirca, discretioni tue  per apostolica scripta mandamus, quatenus, de statu prioratus ipsius inquirens diligentius ueritatem, si uideris hoc ad honorem Dei sine iuris preiudicio alieni posse fieri, ac ipsi Ecclesie expedire, prioratum ipsum in abbatiam, appellatione remota, prouehere non omittas.

Datum Ferentini, III Idus Iunii, anno nono.



LXXXI. ANGELAE FUNDATRICI ET FRATRIBUS ECCLESIAE SANCTAE MARIAE MONTIS DE GARDIA. Recipiuntur sub protectione beati Petri. 


Iustis petentium desideriis, etc. usque inclinati, ecclesiam ipsam, cum omnibus bonis que inpresentiarum rationabiliter possidet, aut in futurum iustis modis, Deo propitio, poterit adipisci, sub beati Petri et nostra protectione suscipimus, et presentis scripti patrocinio communimus. Nulli ergo omnino hominum, etc. Si quis autem, etc.

Datum Ferentini, Iu Idus Iunii, anno nono.



LXXXII  . CLERO ET POPULO ALEXANDRINIS. De unione Alexandrine et Aquensis ecclesiarum. 


[Cum beatus Petrus apostolus ab ipso Iesu Christo acceperit plenitudinem ecclesiastice potestatis dubitari non debet, quin apostolice sedis antistes, qui beati Petri successor existit, de rebus ecclesiasticis disponendi plenam et liberam habeat facultatem, ipsa sibi ueritate dicente: Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum, et quodcunque ligaueris super terram, erit ligatum et in celis, et quodcunque solueris super terram, erit solutum et in celis . Ex hac ergo suprema potestatis prerogatiua  processit, quod felicis memorie  »Alexander papa, predecessor noster, attendens feruorem deuotionis et fidei, quam ei Alexandrinus populus tempore grauis et grandis necessitatis exhibuit, apostolice sedis auctoritate decreuit, ut, quoniam Alexandrina ciuitas longe maior est et populosior quam Aquensis, episcopalis sedes de illa, cuius diecesis est contigua, transferretur ad istam. uos itaque, per honorabiles nuntios, tam clericos quam laicos, ad nostram presentiam destinatos, suppliciter postulastis, ut, quod idem predecessor noster prouida deliberatione decreuerit, nos eius uestigiis inherentes, faceremus exsecutioni mandari. uolentes autem in tanto negotio cum debita maturitate procedere, prius duximus inquirendum,  utrum id absque aliquo graui scandalo sortiri posset effectum; et, quoniam ex huiusmodi translatione non solum Aquensis ciuitas sed etiam Papiensis que ipsius defensionem susceperat, scandalizari plurimum uidebatur, nos, utriusque partis procuratoribus in presentia nostra constitutis plenam concessimus audientiam: qui, cum super hoc coram nobis cepissent multipliciter altercari, partes nostras interposuimus ad concordiam,  statutum predicti predecessoris nostri taliter moderantes, ut Alexandrinam et Aquensem Ecclesias uniamus, presenti priuilegio statuentes, quatenus unus et idem sit pontifex utriusque, unam et eamdem pontificalem sedem obtinens in utraque. Ne autem unio confusionem inducat, ad discernendum specialiter inter eas, ita duximus salubriter decernendum, ut negotia et causas que ad ecclesiam spectant Aquensem, episcopus agat cum consilio Aquensium clericorum: que autem ad laicos, cum consilio laicorum, infra ciuitatem Aquensem, uel eius diecesim, in loco, tam ipsis laicis quam eidem episopo, idoneo et securo: que uero pertinent ad Alexandrinam Ecclesiam, cum Alexandrini capituli  gerat assensu. Habeat autem duplex sigillum, ab una parte continens imaginem et litteras Aquensis episcopi, ab altera uero Alexandrini. Cumque idem episcopus scripserit de Aquensibus rebus aut personis Aquensibus, scribat se tantum Aquensem; porro, cum scripserit de aliis rebus aliisque personis, si fuerit in Alexandrina diecesi, scribat se tantum Alexandrinum; si uero fuerit in Aquensi diecesi, scribat se tantum Aquensem, et e conuerso, ut, cum eiusdem sint dignitatis, neutri per alteram derogent. Chrisma uero uno anno conficiat apud unam Ecclesiam, et alio apud alteram; similiter faciat de baptismo. Maiores uero solemnitates eque distribuat inter illas, ut quas uno anno celebrauerit apud unam,  altero celebret apud alteram; proprias autem solummodo celebret, cuius sunt solummodo speciales. Ordinationes uero clericorum qui pertinent ad Aquensem Ecclesiam, in Aquensi faciat ciuitate, uel eius diecesi loco tamen idoneo et securo. Apud utramque ecclesiam, uel eius diecesim, saltem per anni medietatem moretur, nisi forte necessitas, que legem non habet, exigat interdum aliter faciendum.

Castra uero Aquensis Ecclesie, que tenet episcopus, per homines fideles et non suspectos Aquensibus faciat custodiri; et, si forte, quod absit! inter Alexandrinos et Aquenses scandalum oriatur, homines illorum castrorum  non iuuent Alexandrinos aduersus Aquenses, nisi esset causa episcopi specialis. Nolumus enim, ut, propter hanc unionem, altera ecclesiarum uel etiam ciuitatum, auctoritatem uel potestatem, iurisdictionem ant dominationem habeat super reliquam, ne quod ad unitatem prouisum est, in contrarium aliquando conuertatur. Cum autem episcopus ex hac luce migrauerit, predictarum ecclesiarum canonici conueniant apud alteram, de qua inter se poterunt concordare, uel apud alium quemlibet locum; et, quem omnis concorditer, aut maior et sanior pars unius, aut maior et sanior pars alterius  elegerint in episcopum, eius electio per Mediolanensem archiepiscopum confirmetur, dummodo nichil obsistat ei de canonicis institutis. Si uero secundum hanc formam conuenire nequiuerint, aut eligant electores, qui eis episcopum eligant recipiendum ab omnibus sic electum, aut ad sedem apostolicam dirigant procuratores idoneos, per quos recipiant in episcopum, quem Romanus pontifex eis duxerit concedendum. De primo autem accessu episcopi consecrati ad alterutram predictarum ecclesiarum, aut etiam ciuitatum, hoc statuimus obseruandum, ut, sicut episcopi sibi successerint, ita uices alternent, quatenus, cum unus post consecrationem suam primo receptus fuerit apud unam, reliquus postmodum  recipiatur primitus apud reliquam, inuidia penitus relegata, ita duntaxat, ut in iis, que in utraque ecclesia debet facere alternatim, incipiat ab Aquensi. Prohibemus ergo, ne quis in utraque predictarum ecclesiarum de cetero fiat canonicus aut persona, ne propter hoc possit aliqua confusio generari. Priuilegia uero, et alia scripta que pertinent ad Aquensem Ecclesiam, in secretario ipsius ecclesie reponantur. Licet autem utriusque patris procuratores, in nostra presentia constituti, prescriptam formam duxerint acceptandam, quia tamen priuilegium meretur amittere, qui concessa sibi abutitur potestate, statuimus, ut, si forsan Aquenses contra statutum istud uenire contempserint, nisi, ad commonitionem Romani  pontificis, sue correxerint presumptionis excessum, episcopalis sedes de Aquensi ciuitate, sicut prefatus predecessor noster decreuit, in Alexandrinam transferatur; si uero Alexandrini contra idem statutum excesserint, nisi ad commonitionem Romani pontificis satisfecerint de excessu, prescripte unionis uinculum dissoluatur  .«

Decernimus ergo, ut nulli omnino hominum liceat hanc paginam nostre constitutionis infringere, uel ei ausu temerario contraire, salua semper in omnibus apostolice sedis auctoritate. Si qua igitur in futurum ecclesiastica secularisue persona sciens contra hoc priuilegium temere uenire tentauerit, secundo tertioue commonita nisi reatum suum congrua satisfactione  correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem illud seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Ferentini, per manum Ioannis, Sancte Marie in Cosmedin. diaconi cardinalis, sancte Romane Ecclesie cancellarii, uI Idus Iunii, indictione  uIII, Incarnationis Dominice anno 1206, pontificatus uero domini Innocentii pape III anno nono.



LXXXIII  . CLERO ET POPULO AQUENSIBUS. Super eodem. 

Cum beatus Petrus apostolus ab ipso Iesu Christo acceperit plenitudinem ecclesiastice potestatis, dubitari non debet, quin apostolice sedis antistes, qui beati Petri successor existit, de rebus ecclesiasticis disponendi plenam habeat et liberam facultatem, ipsa sibi ueritate dicente: Tu es Petrus, et super hunc petram edificabo Ecclesiam meam , etc., in eumdem modum ut supra usque in finem.

Datum Ferentini, per manum Ioannis, Sancte  Marie in Cosmedin. diaconi cardinalis, sancte Romane Ecclesie cancellarii, uI Idus Iunii, indictione uIII, Incarnationis Dominice anno 1206, pontificatus uero domini Innocentii pape III anno nono.



LXXXIu  . PRIORI S. ANDREAE, EIUS FRATRIBUS. Recepiuntur sub protectione Beati Petri. LXXXu. . . . . ABBATI  , ET CAPITULO ECCLESIAE DE DINANT. LEODIENSIS DIeCESEOS. Quod conferant D. clerico beneficium. 

Etsi, iuxta officii nostri debitum, omnibus, qui  sunt titulo militie clericalis ascripti, paterna nos deceat sollicitudine prouidere, illorum tamen petitiones facilius uolumus ac debemus admittere, qui per uite merita apud nos merentur bonorum testimoniis adiuuari. Cum autem dilectus filius, magister Dauid, capellanus noster, partem prebende, quam in ecclesia uestra possidebat, in nostris manibus libere resignarit, eam dilecto filio, R. clerico, nepoti eius, quem mores et litteratura commendant, pietatis intuitu duximus conferendam, uniuersitatem uestram monentes attentius, et exhortantes in Domino, et per apostolica uobis scripta precipiendo mandantes, quatenus, pro reuerentia beati Petri et nostra, dictum R. recipientes in canonicum et in fratrem, beneficium memoratum ei liberaliter conferatis, et,  quoniam Turonense concilium sectionem inhibet  prebendarum, illud ei, quantocitius se facultas obtulerit, integrare curetis. Alioquin, uenerabili fratri nostro . . . . . Leodiensi episcopo  , nos dedisse noueritis in mandatis, ut uos ad hoc per censuram ecclesiasticam, sublato appellationis obstaculo, compellere non postponat.

Datum Ferentini, uIII Idus Iunii, anno nono.



LXXXuI. . . . . . . EPISCOPO  , ET . . . . . . . . DECANO  , ET . . . . . . . CANCELLARIO LONDONIENSIBUS. Quod non sinant molestari E. mulierem. 

Ex parte E. mulieris de Bendeuillis, fuit propositum coram nobis, quod, cum esset in annis minoribus  constituta, citra regularem professionem et susceptionem habitus, Monialium fuit custodie mancipata, sed, cum postmodum uiro se matrimonialiter copulasset, de quo filios plurimos iam suscepit, quidam, ipsi matrimonio detrahentes, ex hoc famam ipsius satagunt suggillare. Quocirca, discretioni uestre per apostolica scripta mandamus, quatenus, si premissis ueritas suffragatur, nisi aliud rationabiliter contra mulierem ipsam obiectum fuerit et probatum, ipsam, uel sobolem quam suscepit, non sustineatis propter hoc aliquatenus molestari. Quod si non omnes, etc. tu, frater episcope, etc.

Datum Ferentini, Idibus Iunii, anno nono.



LXXXuII. PRIORI  , ET CONuENTUI SANCTI PORTIAN! CLAROMONTENSIS DIeCESEOS. Ut Ecclesiam de Baiec. Durando clerico conferre ulterius non differant. .


Per nostras uobis litteras recolimus mandauisse, ut ecclesiam de Baiec. que dicebatur uacare, Durando, clerico uenerabilis fratris nostri, Claromontensis episcopi  , pro reuerentia beati Petri et nostra, cum suis pertinentiis conferretis; sed, uos, mandatum nostrum, et monitionem ipsius episcopi, et dilecti filii . . . Siluanectensis archidiaconi, quos ei deputauimus monitores, surdis auribus pertransistis, sicut ex eorumdem litterarum tenore intelleximus euidenter, propter quod idem clericus, ne de ipsa  in elusione mandati apostolici presumeretis aliquid  ordinare nostram audientiam appellauit. Nolentes igitur, quod de ipso misericorditer duximus inchoandum, relinquere imperfectum, per iterata uobis scripta mandamus atque precipimus, quatenus memoratam ecclesiam dicto clerico liberaliter, prout ad uos pertinet, conferatis. Alioquin, dilectis filiis . . . abbati Sancti Genesii  , et . . . cantori Claromontensi, et . . . priori Montisferrandi, Claromontensis dieceseos, dedimus in mandatis, ut, nisi coram eis rationabile aliquid obiectum fuerit, et ostensum, propter quod mandatum apostolicum non possit uel non debeat adimpleri, uos ad id per censuram ecclesiasticam, sublato cuiuslibet contradictionis et appellationis obstaculo, compellere non omittant, reducentes in statum debitum quidquid  post appellationem ad nos legitime interpositam illicite inuenerint attentatum.

Datum Ferentini, u Idus Iunii, anno nono.



LXXXuIII  . . . . EPISCOPO CLAROMONTENSI  , ET . . . ABBATI MAUZIACENSI  , ET . . . MAGISTRO SIMONI ARCHIPRESBYTERO DE HERMENCO, CLAROMONTENSIS DIeCESEOS. Mandat eis, ut que sententialiter ab eo definita sunt in causa inter priorem Montis-Ferrandi, et procuratorem Hospitalariorum, Claromontensis dieceseos, faciant obseruari. .

 [In nostra presentia constitutis dilectis filiis  . . . priore ecclesie Montisferrandi, et B. procuratore Hospitalariorum Claromontensis dieceseos, uenerabilem fratrem nostrum, Sabinensem episcopum  concessimus auditorem, coram quo  idem prior proposuit, quod predicti Hospitalarii parochianos suos admittunt ad ecclesiastica sacramenta, et tam excommunicatos quam interdictos, et quosdam alios, uidelicet Willelmum de Mazeriis, Willelmum  Dretturer, Ioannem Bondiner, Durant. de Lauor, et duos pueros, filium scilicet Willelmi de Mazeriis, et filium Ioannis de uentador, infra annos legitimos constitutos, receperunt ad ecclesiasticam sepulturam, propter quod Ecclesia eadem damnum sustinuit plusquam quinque millium solidorum. Quare, prior idem humiliter supplicabat, ut ipsis Hospitalariis interdicere, ne de cetero talia in eius preiudicium attentarent, et ad resarcienda damna, que exinde sustinuit, eosdem compellere dignaremur  . Econtra, predictus proposuit procurator, quod tam ex priuilegio quam indulgentia speciali, licet Hospitalariis omnes passim, preter excommunicatos et interdictos, ad ecclesiasticam recipere sepulturam  , qui apud illos elegerint sepeliri, fideicommissa quoque  ultima  uoluntate relicta possunt licenter accipere, soluta tantummodo quarta parochiali Ecclesie, de cuius parochia mortuorum corpora assumuntur, preterquam de equis et armis, que indulta sunt ipsis in subsidium terre sancte  , de quibus quartam deducere non tenentur  . Cum igitur hec et alia, que coram ipso episcopo fuere proposita, idem nobis fideliter retulisset, auditis et intellectis attestationibus et allegationibus uniuersis, de consilio fratrum nostrorum talem duximus sententiam proferendam, quod predicti Hospitalarii de cetero non recipiant Parochianos  ecclesie supradicte ad ecclesiasticam sepulturam, nisi apud eos elegerint sepeliri, et tunc parochialis ecclesia de oblationibus, lectis et aliis, que defunctus pro anima sua  in ultima dispositione relinquit, preterquam de equis et armis, recipiat quartam partem, et Hospitalariis residuum habeant, nisi dolo, uel fraude eorum, defunctus inductus fuerit ad dispositionem huiusmodi faciendam, nichilominus ipsis Hospitalariis iniungentes, ut de quarta parte quinque millium solidorum priori satisfaciant memorato, cum constet eos a parochianis prioris illos solidos recepisse, nec sit sufficienter ostensum, quod eorum  oblati uel commissi  fuissent. Eisdem preterea duximus iniungendum, quod nisi probauerint quod Willelmus Gastasalt, qui fuit interfectus in campis, apud ipsos elegerit sepulturam, uniuersa, que ipsius intuitu  receperunt, priori restituant memorato; alioquin, quartam partem solummodo restituere teneantur; pro filio uero Willelmi de Mazeriis, et filio Ioannis de uentador, quos constat infra annos legitimos decessisse  , eisdem iniunximus, ut  que sepulture illorum gratia receperunt, restituant uniuersa.] Quocirca, discretioni uestre per apostolica scripta mandamus, quatenus quod a nobis est sententialiter definitum, uos, appellatione remota, per censuram ecclesiasticam faciatis firmiter obseruari; contradictores  censura simili compescentes. Quod si non omnes, tu, frater episcope, cum eorum altero, etc.

Datum Ferentini, II Idus Iunii, anno nono.



LXXXIX. B. EPISCOPO PAPIENSI  , EIUSQUE SUCCESSORIBUS CANONICE SUBSTITUENDIS. Confirmantur priuilegia et statuta ipsius Ecclesie. 

Et ipsa iustitie ratio, et apostolice sedis deposcit benignitas, ut locis et personis, beato Petro et sancte Romane Ecclesie specialius adherentibus, et in eius deuotione et obedientia persistentibus, patrocinii et tuitionis nostre manum abundantius et propensius  extendere debeamus. Huius itaque rationis debito prouocati, honorem ac dignitatem Papiensis Ecclesie, tanquam proprie et specialis apostolice sedis filie, uolumus conseruare. Quocirca, uenerabilis in Christo frater, Bernarde episcope, quem sincera in Christo caritate diligimus, tuis iustis postulationibus gratum impertientes assensum, ad exemplar predecessorum nostrorum, felicis memorie Callixti, Innocentii, Eugenii et Anastasii, Romanorum pontificum, predictam Papiensem Ecclesiam, cui, Deo auctore, preesse dignosceris, presentis scripti priuilegio communimus, et omnem ipsius ecclesie dignitatem, per eorumdem Romanorum pontificum priuilegia uel authentica scripta  concessam, nos quoque auctoritatis nostre fauore nichilominus confirmamus, fraternitati siquidem tue, inter sacra missarum solemnia, palleo uti, et tam tibi quam successoribus tuis, in processione Palmarum et ferie secunde post Pascha, equum album udone coopertum equitare, nec non et crucem inter ambulandum preferre concedimus. Ob maiorem  quoque ipsius Papiensis Ecclesie dignitatem confirmantes, statuimus, ut in synodalium celebratione conuentuum, tam tu, quam successores tui, ad sinistrum Romani pontificis latus primum sessionis locum perpetualiter habeatis. In monasteriis autem, aut capellis aliquibus, prater matricem ecclesiam, baptismum generalem fieri penitus prohibemus; in quibus si qua forte precepta, contra sacros canones elicita, inueniri contigerit, nostris canonicis non preiudicent institutis. Clericos, sanctimoniales, uiduas urbis uestre, sine uestra conscientia, nemo presumat in iudicium trahere, aut uim eorum rebus inferre. Nec cemeteriorum, que, intra uel extra, circa ciuitatem sunt, curam uobis aut potestatem subtrahere quelibet  persona presumat, nec ullus unquam, cuiuscunque secularis dignitatis aut potentie, homo, quasi sub obtentu hospitalitatis, uel patronatus occasione, in tuo episcopio, aut in domibus sacerdotum, seu clericorum tuorum, sine tua tuorumque successorum uoluntate, audeat applicare. Nec in rebus mobilibus aut immobilibus, siue personis cuiuscunque conditionis ad uestram ecclesiam pertinentibus, inuasionem aut uiolentiam, uobis inuitis, fieri, sine legali ratione, permittimus. Preterea, quascunque possessiones, quecunque bona eadem Ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis  iustis modis, Deo propitio, poterit adipisci, firma tibi, tuisque successoribus et illibata permaneant: in quibus hec propriis duximus exprimenda uocabulis: monasterium Sancti Apollinaris, cum capellis et parochiis suis; monasterium Sancti Petri, quod dicitur Leprosorum, cum capellis et parochiis suis; monasterium Sancti Marini, cum capellis et parochiis suis; monasterium Sancti Geruasii, cum capellis et parochiis suis; monasterium Sancti Pauli et Sancti Iacobi de uernanola, monasterium-uetus, et monasterium Senatoris, cum capellis et parochiis suis; monasterium Leani, et monasterium Sancti Thome, cum capellis et parochiis suis; monasterium Sancti Felicis, cum capellis et parochiis suis. Ipsorum uero monasteriorum, que infra uestre  dieceseos fines sunt, canonica dispositio, et abbatum qui in eis sunt uel abbatissarum discussio, electio et consecratio, uestro semper arbitrio conseruetur. Porro, presbyteros predictorum monasteriorum, prout ecclesiastica necessitas exegerit, absque alicuius temeraria contradictione, ad tuum uolumus uenire concilium. Confirmamus etiam uobis  ecclesiam Sancte Marie de Betlehem, et hospitale de Cropellis, hospitale de Sancta Iustina, hospitale de Tossicaria, hospitale de Galbera, hospitale Guidonis Fabri, hospitale Tidonis, hospitale de Pontiano; in archiepiscopatu Mediolanensi, monasterium Sancti Donati, ab antecessore tuo fundatum in loco, qui Scoiola dicitur, cum capellis et parochiis suis, monasterium Sancte Marie de Charitate, cum parochia sua, cum capellis et parochiis suis; in Laudensi episcopatu, plebem de Pustino, cum capellis et parochiis suis; in episcopatu Cremonensi, plebem de Pagatiano, cum parochia sua; in episcopatu Placentino, plebem de Fontan. cum capellis et parochiis suis, plebem de Riuegozo, cum capellis et parochiis suis; inter episcopatum Astensem,  et Aquensem, et Albensem, plebem de Ponte, cum capellis et parochiis suis; in episcopatu uercellensi, plebem de Peningo, cum parochia sua; uersus Alexandriam, plebem Sancti Siri de Sala, cum capellis, parochiis et pertinentiis suis, plebem de Plouera, cum capellis, parochiis et pertinentiis suis, plebem de Bassegnan, cum capellis, parochiis et pertinentiis suis, plebem de ualentia, cum capellis, parochiis et pertinentiis suis, plebem de Astillian, cum capellis, parochiis et pertinentiis suis, plebem Sancti Saluatoris, cum capellis, parochiis et pertinentiis suis, et plebem de Petra, cum capellis et parochiis suis. Decernimus ergo ut nulli omnino hominum liceat predictam ecclesiam  temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, uestris et aliorum, pro quorum gubernatione ac sustentatione concessa sunt, usibus omnimodis profutura, salua in omnibus apostolice sedis auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, etc., usque subiaceat ultioni. Cunctis autem eidem loco sua iura seruantibus, sit pax Domini  nostri Iesu Christi, etc, usque in finem eterne pacis inueniant. Amen.

Datum Ferentini, per manum Ioannis, Sancte Marie in Cosmedin. diaconi cardinalis, sancte Romane Ecclesie cancellarii, II Idus Iunii, indictione octaua, Incarnationis Dominice 1206, pontificatus uero domini Innocentii pape III anno nono.



XC. CAPITULO CUMANO. Quod recipiant B. subdiaconum pape in canonicum. 


Iamdudum inobedientes nobis et rebelles effecti, ostendistis uos, sicut non effectus rei, sed defectus operis potius manifestat, mandatorum sedis apostolice contemptores, et peruersores nichilominus ecclesiastice discipline. Cum enim olim uobis pluries direxerimus scripta nostra, ut dilectum filium, B. subdiaconum nostrum, in canonicum uestrum reciperetis et fratrem, prebenda eidem in ecclesia uestra liberaliter assignata, uos, aures uestras more surde aspidis obturantes, id efficere penitus contempsistis; et, licet propter hoc exstiteritis diu uinculo  excommunicationis astricti, nondum tamen uestra potuit rebellio emolliri, quod quam graue nobis et molestum existat, nisi mansuetudo rigorem, et misericordia motum animi temperasset, aliter monstrauissemus. uerum, quia memorato subdiacono competenter in Mediolanensi Ecclesia est prouisum, ab impetitione ipsius uos penitus absoluentes, uenerabili fratri nostro . . . . . episcopo uestro  , nostris damus litteris in mandatis, ut excommunicationis sententiam, qua ligati propter hoc diutius exstitistis, iuxta formam Ecclesie, auctoritate nostra relaxet; nichilominus uniuersitati uestre per apostolica scripta precipiendo mandantes, quatenus de prebenda, quam dicto mandaueramus clerico assignari, non presumatis aliquid ordinare, donec super  hoc nostre receperitis beneplacitum uoluntatis.

Datum Ferentini, XuIII Kal. Iulii, anno nono.



XCI  . . . . . . PAMPILONENSI EPISCOPO, ET P. DE CASTRO NOuO, ET FRATRI R. MONACHIS MONTIS-FRIGIDI, APOSTOLICAE SEDIS LEGATIS. Quod audiant causam in causa matrimoniali, inter regem Aragonum et M. natam G. de Monteuessulano. 

Transmissa nobis carissimus in Christo filius noster, Petrus, Aragonum rex illustris, insinuatione monstrauit, quod, cum dilectam in Christo filiam nostram, nobilem mulierem, M. natam quondam G.  de Montepessulano, sibi de facto matrimoniali federe copulasset, apparuit tandem, quod quamdam carnaliter precognouerat, eamdem nobilem proxima con sanguinitatis linea contingentem, quin etiam eadem M. uirum habet superstitem, cum quo ante contraxerat, uidelicet nobilem uirum . . . . . comitem Conuenarum; propter quod idem rex, tanquam uir  catholicus et Deum timens, cauteriatam conscientiam super hoc gerens, ac metuens ex hoc anime sue periculum imminere, ad apostolice sedis oraculum duxit quantocius recurrendum. Quocirca, discretioni uestre per apostolica scripta mandamus, quatenus, si talis apparuerit accusator, cuius accusatio de iure sit admittenda, uos, partibus conuocatis, audiatis causam, et eam, si partes consenserint, sublato appellationis obstaculo, fine canonico terminetis. Alioquin, gesta omnia conscribentes, sub testimonio litterarum uestrarum ea nobis fideliter transmittatis, prefigentes partibus terminum competentem, quo per procuratores idoneos nostro se conspectui representent, iustum, auctore Domino, iudicium recepture. Quod si non omnes . . . duo  uestrum, etc.

Datum Ferentini, Xu Kalendas Iulii, anno nono.



XCII  . AQUENSI CAPITULO. Confirmantur uniuerse ecclesie ad ipsos pertinentes. 

Solet annuere sedes apostolica, etc. Cum autem, utilitate ac necessitate pensatis, Aquensem et Alexandrinam Ecclesias duxerimus uniendas, ne quod circa unionem huiusmodi utiliter est prouisum, alterutri Ecclesie imposterum pariat detrimentum, uniuersas ecclesias, quas Aquensis Ecclesia bona fide et iusto titulo hactenus inconcusse possedit, uobis, ac per uos ecclesie uestre auctoritate apostolica  confirmamus, et presentis scripti . . . salua reuerentia quam Aquensi et Alexandrino debent episcopo, iuxta quod ratio postulat unionis. Nulli ergo omnino hominum, etc. Si quis, etc.

Datum Ferentini, XuI Kalendas Iulii, anno nono.





XCIII  . LITTERAE ARCHIPRESBYTERI MEDIOLANENSIS, ET uICECOMITIS. Qualiter commissa eis super pace facienda inter Alexandrinam et Aquensem ciuitates exsecuti sint. 

»[Sanctissimo Patri, et domino, Innocentio, Dei gratia summo pontifici, W. Mediolanensis Ecclesie archipresbyter, licet indignus, et Ariprandus  dictus uicecomes, eius humilis ac deuotus subdiaconus, tam deuotam quam debitam in omnibus subiectionem. Placuit beatitudini uestre, Pater sanctissime, nobis, seruulis uestris, dare in mandatis, ut, ad ciuitatem Alexandrie personaliter accedentes, clerum et populum ad pacem et concordiam cum Aquensibus faciendam, nec non ad unionem acceptandam, prudenter admonere, et diligenter inducere studeremus. uerum, quid  super his fecerimus, et quantum  laborauerimus, partes ipse, et scripta nostra, per eas Maiestati  uestre directa, liquido declarabunt. Quid autem super fidelitatibus et censu exigendis fecerimus, audiat sanctitas uestra plenissime ueritatem. Conuocauimus siquidem potestatem, consules, et consiliarios Alexandrie, et ostendimus eis, qualiter tenerentur et obligati essent ad censum et fidelitates Romane Ecclesie prestandas, qualiter insuper in signum hominii se dederant in manibus felicis memorie domini Alexandri, a quo ipsa ciuitas denominationem accepit. Ostendimus etiam eis, et perlegimus instrumentum publicum, in quo omnia ista continebantur; qui, uerbum nostrum non minus alacriter  quam deuote recipientes et acceptantes, cum omni festinantia preceperunt campanam pulsari, ut multitudo populi conueniret, qui, scientes causam uocationis sue, cucurrerunt quasi ad uocem iucundam, et uix pre gaudio et exsultatione sustinentes uerbum sibi proponi, clamauerunt, quasi una uoce, cum ingenti letitia et tripudio maximo: Fiat, fiat uoluntas domini nostri; et sic in omni pace recepimus hominium et fidelitates potestatis, consulum et consiliariorum ac uniuersorum qui ad locum illum conuenerant, et inde fecimus fieri publicum instrumentum. Deinde quosdam honestos uiros, qui monitores ciuitatis uocantur, fecimus nuntios nostros, quos iureiurando nobis  astrinximus, ut singulas oras, uicos et plateas ciuitatis circuirent, et fideliter ab uniuersis fidelitates et censum, secundum instrumenti tenorem, exigerent et reciperent, et quidquid super his facerent, totum per publicam scripturam nobis ostenderent et consignarent; que omnia bene et solemniter facta sunt  .« Sunt autem qui iurauerunt in summa quinque millia octingenti sexaginta sex, sicut in instrumentis uestre paternitati transmissis continetur, et summa census librarum uiginti quinque Papiensium. Et hec omnia per Ioannem Tornielum, subdiaconum uestrum, canonicum Nouariensem, et quosdam socios suos, nuntios Alexandrinorum, uestre paternitati destinamus. Ad hec, nouerit uestre celsitudinis immensa discretio,  quod, per ea que uidimus et cognouimus manifeste, credimus et nullatenus dubitamus quod uobis et Ecclesie erit ad gloriam et utilitatem maximam, si honori et exaltationi intenderitis Alexandrinorum.]



XCIu  . P. POTESTATI ET POPULO ALEXANDRINIS. Super eodem. 


[Cum dilectus filius, Ioannes Torniellus, subdiaconus noster, et N. uicedominus Aquensis, et nobiles uiri, R. Scacauel, et P. Fantinus, nuntii uestri, ad sedem apostolicam accessissent, censu debito nobis, et instrumento in quo eorum omnia erant scripta, qui nobis fidelitatem prestiterant, presentatis, pro uestris et ciuitatis uestre negotiis promouendis diligenter ac sollicite institerunt, ita, quod nullatenus possunt de negligentia reprehendi, sed eorum diligentia potest merito commendari. Et, licet negotium secundum suam uoluntatem non fuerit usquequaque  promotum, finem tamen congruum ad honorem et profectum uestrum absque dubio est sortitum, iuxta quod ad scandali materiam remouendam magis cognouimus expedire. Monemus igitur uniuersitatem uestram, et exhortamur in Domino, per apostolica uobis scripta mandantes, quatenus in fidelitate ac deuotione apostolice sedis, sicut laudabiliter incepistis, ita prudenter perseuerare curetis, quod gratiam apostolice sedis mereamini plenius et fauorem, et nos ad ea que uestrum respiciant commodum et honorem, merito debeamus impendere operam efficacem. In signum autem gratie specialis, mittimus uobis sub insigni beati Petri uexillum, ut ipse uos, tanquam filios speciales, contra hostes mentis et corporis custodiat et defendat.

 Datum Ferentini, XI Kal. Iulii, anno nono.]



XCu  . UNIuERSO CLERO ALEXANDRINO. Super eodem. 

[Cum Alexandrinam et Aquensem Ecclesias duxerimus uniendas, ut utrique sit Ecclesie unus pastor, presentium uobis auctoritate precipiendo mandamus, quatenus uenerabili fratri nostro . . . . . . Alexandrino et Aquensi episcopo, tanquam patri et episcopo animarum uestrarum, de cetero intendentes, ipsi obedientiam et reuerentiam exhibeatis debitam et deuotam.

 Datum Ferentini, XI Kalendas Iulii, anno nono.



XCuI  . ADOLPHO QUONDAM COLONIENSI ARCHIEPISCOPO  . Quod desinat mala facere et ad Ecclesiam reuertatur. 

Quoties te monitis et consiliis, precibus et preceptis, minis et terroribus inducere curauerimus, ne, conuersus in arcum peruersum, sine causa nobis illuderes, quos ad fauendum illustri regi Othoni per  litteras et nuntios induxisti, parcens saluti et fame tue, nondum, si credimus, es oblitus, quamuis, exigentibus culpis tuis, sis in reprobum sensum datus. Sed ecce, iusto iudicio primus ipse in foueam incidisti, quam alii preparasti, quia, cum uelles predictum regem deiicere, deiectus es ipse prior, propter notum periurium, proditionem uulgatam, publicam excommunicationem et inobedientiam manifestam. O, si diligenter attenderes quod laici de te sentiant, quod clerici de te dicant, quomodo tuam uilificasti personam, fedasti ordinem, officium deturpasti, factus tibi ipsi contrarius et reprobans temetipsum, procul dubio non minus erubesceres de infamia, quam doleas de iactura! Condolemus utique tibi, si tamen tu doleas,  non quidem ad exercendam uindictam, sed ad penitentiam peragendam, quoniam inutiliter uindicare te studes, posses autem utiliter penitere. Quid enim tibi possunt prodesse homicidia, sacrilegia, furta, incendia, et alia facinora que committis? Putasne per illa ualeas apud Dominum, aut etiam apud nos indulgentiam promereri? Facta sunt nouissima tua peiora prioribus, dum, accumulando peccata peccatis, pressus pondere uitiorum, ad inferni te profundo demergis. Ne putes quod uerba ista de cordis amaritudine proferamus, eum, etsi tuam odiamus offensam, diligamus naturam, memores adhuc illius dilectionis antique, qua te inter fratres et cepiscopos nostros affectuosius amabamus, sed, ex compassionis affectu, nouit Dominus, uerba ista proferimus,  quoniam gemimus et tristamur, dum audimus te de malo uergere semper in peius, quia, licet grauiter ledas alios, grauius tamen ledis te ipsum, et inde deficis amplius, unde magis proficere te confidis. Memorare nouissima tua, si forsan a tanto resipiscas errore, ad illum per humilem penitentiam te conuertens, a quo te per contumacem inobedientiam auertisti, quoniam hec sola tibi semita est relicta, per quam uenire poteris ad salutem. Licet enim redire non possis ad gradum a quo merito decidisti, si tamen sub potenti manu Dei te humiliare curaueris, adhuc te poterit eius dextera subleuare; sin autem, prauis acquiescendo consiliis, et iniquis operibus insistendo, magis ac magis prouocaueris eius  iram, procul dubio non effugies manus eius, que te punient grauiter in presenti, et grauius in futuro. Monemus ergo te, frater, cum lacrymis, ex exhortamur in Christo Iesu, qui uenturus est iudicare uiuos et mortuos, quatenus, nostris salubribus monitis acquiescens, per penitentie medicinam de morte resurgas ad uitam, et ad ubera matris Ecclesie reuertaris, que pio miserationis affectu recipit filios delinquentes, quoniam, etsi sacrosanctam  Romanam Ecclesiam, matrem tuam, in grauem difficultatem induxeris, de qua per te non posset aliquatenus liberari, quia tamen ille est fundator et fundamentum ipsius qui imperat uentis et mari, dum ipse sit nobis adiutor, non timemus quid faciat nobis homo.

Datum Ferentini, uIII Kal. Iulii, anno IX.



XCuII. ALBERTO PRAEPOSITO IN ARCHIEPISCOPUM MAGDEBURGENSEM ELECTO  . Quod nuntium apostolicum benigne tractet. 

Tempestas imperii, que te impulit ad id improuide faciendum, quod promotionem tuam merito potuit impedire, necessario nos retardat, ne adhuc  ad tui confirmationem negotii procedamus. Licet autem aduersum te fuerimus de iure commoti, dilectus tamen filius, magister G. nuntius tuus, uir utique prouidus et fidelis, commotionem nostram non destitit mitigare, ita, quod, temporis opportunitate reperta, ipsum proposuimus consummare negotium, dummodo te nobis, tanquam membrum capiti, studeas conformare. Quocirca, deuotionem tuam monemus attentius, et per apostolica tibi scripta mandamus, quatenus eumdem magistrum, quem nos, sue probitatis intuitu, sincera diligimus in Domino caritate, benigne recipias, et honeste pertractes, eumque, cum necessitas postulauerit, tanto securius ad presentiam nostram remittas, quanto maiorem gratiam in oculis nostris inuenit.  Ipse quippe tibi plenius intimabit que a nobis accepit secretius intimanda.

Datum Ferentini, IX Kalendas Iulii, anno nono.



XCuIII. B. PAPIENSI EPISCOPO  . Committitur dispositioni sue monasterium Sancte Marie et Sancti Bartholomei. 

Apostolica sedes, que, disponente Domino, cunctorum fidelium mater est et magistra, consueuit equo libramine ponderare merita singulorum, ut ualeat unicuique, prout exigit ratio, respondere. Nos ergo, qui, licet immeriti, huic sancte sedi superna gratia presidemus, fidem et deuotionem, quam,  predecessorum tuorum inherens uestigiis, ergo nos et Romanam Ecclesiam habere dignosceris, attendentes, et intuentes nichilominus deformationem et lapsum quorumdam monasteriorum, tam monialium quam etiam monachorum, in Papiensi existentium ciuitate, que ad Romanam Ecclesiam nullo pertinent mediante, tam tibi quam illis, diuerso tamen respectu, disposuimus prouidere, ut uidelicet onus  illorum ad tuum referamus honorem, quoniam in ecclesiasticis rebus et honor oneri, et onus est adnexum honori. Quia uero inter huiusmodi monasteria duo maxime indigent officio prouisoris, uidelicet Sancte Marie foris portam Papiensem, quod est monialium, et Sancti Bartholomei in Strata, quod est monachorum, nos illa, cum capellis, parochiis et pertinentiis suis, de communi fratrum nostrorum consilio, dispositioni tue, tam in spiritualibus quam temporalibus, duximus committenda, ut in eis uice nostra corrigas et emendes, instituas et destituas, statuas et decernas, que ipsis monasteriis spiritualiter et temporaliter noueris expedire. Ut autem et onus honoris, et honor oneris per te ad tuos transeat successores, presentium auctoritate concedimus,  quatenus tui etiam successores in hoc tibi succedant tam onere quam honore, dummodo circa deuotionem apostolice sedis, et prouisionem monasteriorum ipsorum tales se studeant exhibere, ne priuilegium mereantur amittere, si concessa sibi abusi fuerint potestate. Nulli ergo . . . hanc paginam nostre concessionis, etc. Si quis autem, etc.

Datum Ferentini, XIII Kalendas Iulii, anno nono.



XCIX. . . . . . . SABINENSI EPISCOPO  . Reponitur ad eumdem statum defendendi iura Ecclesie quem habuit predecessor. 

Quoniam propter longam absentiam bone memorie  Conradi, Sabinensis episcopi, pro eo quod curam pastoralem gessit in Ecclesia Maguntina, et propter eorum incuriam, quibus episcopatus Sabinensis diuersis temporibus fuit cura commissa, eiusdem episcopatus sunt iura neglecta, a nobis humiliter postulasti, ut super hoc tibi dignaremur paterna sollicitudine prouidere. Nos ergo, tuis precibus annuentes, tam ex prouidentia pastorali quam ex gratia speciali, de consilio fratrum nostrorum, in eo te statu, quoad defendenda ipsius episcopatus iura, reponimus, quem habuit, quando idem Conradus Sabinensis Ecclesie presulatum accepit. Nulli ergo . . . nostre concessionis, etc. Si quis autem, etc.

Datum Ferentini, u Kalendas Iulii, anno nono.



C  . P. TITULI SANCTI MARCELLI  , ET B. TITULI SANTAE SUSANNAE  . PRESBYTERIS CARDINALIBUS, APOSTOLICAE SEDIS LEGATIS. Quod moneant patriarcham Constantinopolitanum, quod non recipiat uenetos in cononicos Sancte Sophie, sed alios, dummodo boni sint  . 


[Ad decorem]  et commodum tam Ecclesie  Sancte Sophie, quam aliarum ecclesiarum, que sunt in urbe Constantinopolitana constructe, noscitur pertinere, ut litterati uiri, et morum honestate conspicui, de quibuslibet mundi partibus uenientes, institui debeant in eisdem. uerum, sicut nostris auribus est suggestum, uenerabilis frater noster  . . . . . Constantinopolitanus patriarcha, eorum immemor, que sibi suggessimus uiua uoce, ac postmodum per scripta mandauimus, si tamen ad ipsum littere nostre peruenerunt, aliarum nationum clericos spernens, uenetos tantum in ipsis Ecclesiis, et precipue in Ecclesia Sancte Sophie, satagit collocare, non attendens, quod in omni gente qui facit iustitiam, acceptus est Deo, nec sanctuarium Dei iure conuenit hereditario possideri. Quocirca, discretioni uestre per apostolica  scripta precipiendo mandamus, quatenus eumdem patriarcham monere ac inducere studeatis  , ut uiros religiosos, honestos et litteratos, undecunque originem duxerint, in predictis ecclesiis instituere non postponat, et maxime in maiori, proponentes eidem, quod, si monitis uestris acquiescere non curauerit, indignum se reddet, ut uos aliarum clericos nationum ad eius obedientiam compellatis presertim, cum ipsi propter hoc ad nostram duxerint audientiam appellandum, neque  dissimulare poteritis quin hoc nostris auribus intimetis, ut ex hoc ipso, an uerum sit quod uenetis dicitur promisisse, coniicere ualeamus.] Si qui uero clerici per uos, uel alterum uestrum, sunt in predictis Ecclesiis instituti, appellatione  postposita, faciatis eos pacifica possessione gaudere, amotos, sicut iustum fuerit, per censuram ecclesiasticam, appellatione remota, facientes restitui ad easdem. Quod si non ambo . . . alter uestrum, etc.

Datum Ferentini, XI Kalendas Iulii, anno nono.



CII. P. ILLUSTRI REGI ARAGONUM. Quod possint coronari reges Aragonum per archiepiscopum Tarraconensem.

Cum quanta gloria, etc. Eadem penitus ac epistola libri octaui 92, quam uide , et que ibi annotata sunt.



CII  . EIDEM. Quod bona hereticorum, quos exterminabit, sint ad usum suum. 


Cum secundum euangelicam ueritatem, operarius sua mercede sit dignus, ac alibi scriptum sit, quod boui trituranti os non debet infrenari, multo amplius conuenit digne remunerationis premio confoueri,  qui, legem zelantes diuinam, uulpeculas que uineam Domini Sabaoth demoliri conantur, quasi uolentes Christiane fidei obseruantiam astutis machinationibus abolere, in eorum exterminium efficaciter laborant, presertim, cum, eisdem prorsus exclusis, eadem uinea fructificare possit uberius per opera pietatis. Hac itaque consideratione prudenter inducti, auctoritate presentium tibi duximus concedendum, ut uniuersa hereticorum, sibique fauentium, bona mobilia, que ad tuas manus deuenerint, dum eos exterminare studueris zelo fidei orthodoxe, ad tuum usum libere tibi liceat retinere. Bona etiam immobilia, que de ipsorum manibus eruere poteris hac de causa, retineas sine preiudicio iuris alieni. Nulli ergo . . . nostre concessionis, etc. Si quis  autem, etc.

Datum Ferentini, u Idus Iunii, anno nono.



CIII  . P. DE CASTRO-NOuO, ET R. MONACHIS FONTIS-FRIGIDI, APOSTOLICAE SEDIS LEGATIS. Ut assignent castrum de Scura  regi Aragonum, pro hereticis exstirpandis. 

Charissimus in Christo filius noster, P. Aragonum rex illustris, sua nobis insinuatione monstrauit quod castrum de Scurra, quod ad Romanam Ecclesiam noscitur pertinere, in tali loco, inter hereticos uidelicet, est positum et firmatum, quod iidem heritici inde possunt opportunius quam de loco alio cerceri, propter quod idem rex, tanquam zelator  legis diuine, humiliter postulauit a nobis, ut, cum guerram contra prefatos hereticos mouere curauerit, de ipso castro copia fiat sibi ad laudabile propositum peragendum. Nos igitur, piam intentionem eiusdem regis in Domino commendantes, discretioni uestre per apostolica scripta mandamus, quatenus, cum idem rex ad debellandum et exstirpandum predictos hereticos de partibus illis fuerit premunitus, castrum ipsum faciatis ei, si necessitas exigat, assignari; ita tamen, ut per hoc idem castrum ab apostolice sedis dominio minime subducatur. Quod si non ambo his exsequendis interesse potueritis, alter uestrum ea nichilominus exsequatur.

Datum Ferentini, u Idus Iunii, pontificatus nostri  anno nono



CIu  . . . . . . . ANTISSIODORENSI EPISCOPO  . Quod decernat super quodam matrimonio O. mulieris. 

[Fraternitatis tue litteras recepimus, continentes,  quod Odeardis  mulier cuidam uiro matrimonialiter nupsit, cum quo per multos annos morata, non potuit carnaliter ab ipso cognosci. Licet autem per . . . archipresbyterum tuum, super hoc fuisses edoctus. uolens tamen  super hoc habere certitudinem pleniorem, quasdam matronas sue parochie, prouidas et honestas, ad tuam presentiam euocasti, districte illis iniungens, sub periculo animarum, ut mulierem ipsam prudenter inspicerent, et perquirerent diligenter, utrum idonea esset ad uiriles amplexus; que tandem in fide sua tibi asseruere constanter, quod eadem mulier nunquam poterat esse mater aut coniux, tanquam cui naturale deerat instrumentum. Unde, inter ipsam et uirum illum diuortium celebrasti, mulierem ipsam inducens, ut  ad aliquam se religionem transferret, perpetuam continentiam seruatura; uiro uero  licentiam tribuisti ut uxorem duceret in nomine Domini, quia pater fieri cupiebat. Contigit autem postea, quod mulier eadem inuenit qui seras huiusmodi reserauit, abiiciens continentiam quam promisit, et que alium uirum habuerat, Willelmo  , latori presentium, supernupsit. Pro quibus nobis humiliter supplicasti, ut cum eis misericorditer ageremus. Quamuis igitur semiplene nobis expresseris, quomodo dicta mulier se promiserit continentiam seruaturam, utrum uidelicet simplici uerbo, an uoto solemni, utrumue ad religionem transierit, ut promisit, an contra promissionem  in domo remanserit, et qualiter seras illas fecerit reserari, utrum uidelicet artificio  medici, an concubitu uiri, seu alio quolibet modo; nos tamen, perspicaciter attendentes, quod impedimentum illud non erat perpetuum, quod, preter diuinum miraculum, per opus humanum absque corporali periculo potuit remoueri sententiam diuortii; per errorem, licet probabilem, nouimus esse prolatam, cum pateat ex postfacto, quod ipsa cognoscibilis erat illi, cuius simili commiscetur, et ideo, inter ipsam mulierem et primum uirum dicimus matrimonium exstitisse. Quare, inter ipsam et predictum Willelmum  matrimonium non esse censemus, eosque precipimus ab inuicem separari; et, si predicta mulier ad Religionem transiuit, sicut asseritur promisisse  , primus uir, qui non cognouit  eamdem, cum illa remaneat, cum qua postmodum Ecclesie auctoritate contraxit. Alioquin, idem uir, dimissa ea, quam postea superduxit, debet  ad istam redire, cum qua primo contraxit, nisi se uoto mulier ipsa constrinxerit ad continentiam obseruandam, ut intelligatur per hoc cum predicto Willelmo  fornicata fuisse, uel, nisi se fornicario modo alii uiro miscuerit, ut primus uir, pretextu fornicationis quam ipsa commisit, eius uelit consortium declinare. Nam, si tantum simplici uerbo promisit se continentiam seruaturam, et postea in conspectu Ecclesie nupsit memorato Willelmo  , quandiu articulus iste dubitabilis erat, presumi non debet, quod fornicaretur cum illo; sed amodo non debet cum illo aliquatenus remanere. Per hoc autem questionem illam noueris esse solutam, qua queritur, utrum illa que adeo arcta est, ut nulli possit carnaliter commisceri, nisi per incisionem, aut alio  sibi  modo uiolentia inferatur, non solummodo leuis, sed forte tam grauis, ut ex ea mortis periculum timeatur, ad matrimonium contrahendum debeat idonea perhiberi. Similiter illa, que uiro cui nupserat adeo arcta est, ut nunqnam ab eo ualeat deflorari, si, ab eo  per iudicium Ecclesie separata, nubat alteri uiro, cui arcta non sit, et per frequentem usum secundi, reddatur etiam apta primo, utrum debeat ad illum redire, cum quo prius fedus inierat coniugale. De talibus autem non est facile iudicandum, cum finale iudicium pendeat ex futuro.] Tu ergo, secundum quod superius est distinctum, facias quod decreuimus, per censuram ecclesiasticam, appellatione postposita, firmiter obseruari.

 Datum Ferentini, u Nonas Iulii, anno nono.



Cu. . . . . . . PRAEPOSITO ET CAPITULO SANCTI PETRI DE RONAIS. Quod recipiant Walterum clericum in canonicum. 

Cum simus, licet immeriti, successores illius, cui iussit Dominus pascere oues suas, eis precipue paterna tenemur sollicitudine in suis necessitatibus subuenire, de quorum litteratura et conuersatione laudabili ex mora, quam apud sedem apostolicam fecisse noscuntur, sumus certiores effecti. Inde est, quod uniuersitatem uestram monemus attentius et hortamur, per apostolica uobis scripta precipiendo  mandantes, quatenus pro reuerentia beati Petri et nostra dilectum filium, magistrum Walterum, pauperem clericum, qui apud sedem apostolicam diutius  est laudabiliter conuersatus, in fratrem uestrum et canonicum liberaliter admittatis, ut, preter ipsius obsequium quod uobis utile reputamus, nostram quoque gratiam, si pro eo fuerimus exauditi, consequamini pleniorem.

Datum Ferentini, II Idus Iunii, anno nono.



CuI  . M ABBATISSAE MONASTERII SANCTORUM INNOCENTII ET ANASTASII IN GANDERSHEIM  , EIUSQUE SORORIBUS REGULARITER SUBSTITUENDIS. Recipiuntur sub protectione. 

Prudentibus uirginibus, que sub habitu religionis, accensis lampadibus, per opera sanctitatis iugiter se preparant ire obuiam sponso, sedes apostolica  debet patrocinium impertiri, ne forte cuiuslibet temeritatis incursus aut eas a proposito reuocet, aut robur,  sacre religionis eneruet. Eapropter, dilecte in Domino filie, uestris iustis postulationibus clementer annuimus, et predictum monasterium in Gandersheim, quod ad Romanam Ecclesiam nullo pertinet mediante, et in fundo et proprietate Beati Petri noscitur esse constructum, in quo diuino estis obsequio mancipate, ad exemplar felicis recordationis Agapiti et Ioannis, predecessorum nostrorum, Romanorum pontificum, cum clericis et ministerialibus omnibus ad idem monasterium pertinentibus, sub beati Petri et nostra protectione suscipimus, et presentis scripti priuilegio communimus; imprimis siquidem statuentes, ut canonicus  ordo, qui hactenus est obseruatus ibidem, perpetuis temporibus inuiolabiliter obseruetur. Preterea, quascunque possessiones, quecunque bona idem monasterium impresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, parante Domino, poterit adipisci, firma uobis et uobis succedentibus ac illibata permaneant. In quibus hec propriis duximus exprimenda uocabulis: Locum ipsum, in quo predictum monasterium situm est, cum ciuitate, moneta, teloneo et foro, ac omnibus pertinentiis suis infra ciuitatem; ecclesiam Sancte Marie, in qua monialium est conuentus; ecclesiam Sancti Bonifacii in Brunesthosuse, ubi sunt moniales incluse, et  prepositus regularis; monasterium de Clusa, ubi sunt monachi nigri, et ecclesiam S. Georgii, que omnes iuxta ciuitatem Gandershiem sunt in fundo et proprietate beati Petri constructe; uillicationem in Denghte, cum ecclesiis et omnibus pertinentiis suis; uillicationem Hollenstod, cum pertinentiis suis; uillicationem Herreshusen, cum omnibus pertinentiis suis; castrum uanceleue, cum parochia, uillicatione, et omnibus pertinentiis suis; Erice, Dennestede, cum ecclesiis, uillicationibus, et omnibus pertinentiis; uillicationem in Gheneldohursen, cum parochia, ecclesiis, et omnibus pertinentiis  suis; castrum Bruchen, cum ecclesiis, et quingentis regalibus mansis, forestis, omnique siluatica utilitate; castrum Dernebruch, uillicationem uochusen, cum ecclesiis et pertinentiis; Alnelincherot, cum ecclesiis, et moneta, et omnibus pertinentiis; Crucht, Calchem, Blithestroph, cum ecclesiis, uineis et omnibus pertinentiis suis; ecclesiam in Retineroth; castrum Dalem, cum ecclesiis et omnibus pertinentiis; ecclesiam in Kericherbech, et capellam in Schusen, et decimas, quas in Coloniensi, Halberstadensi, et Hildesemensi diecesibus possidetis. Sane, noualium uestrorum, que propriis manibus aut sumptibus colitis, uel de nutrimentis animalium uestrorum, nullus a uobis decimas exigere uel extorquere presumat. Nulli quoque, post factam professionem  ibidem, fas sit, absque abbatisse licentia, de eodem loco discedere, nisi arctioris religionis obtentu. Discedentem uero, absque communium litterarum cautione, nullus audeat retinere. Ad hec, nouas et indebitas exactiones ab archiepiscopis, episcopis, decanis, archidiaconibus, aliisque omnibus ecclesiasticis, secularibusue personis omnino fieri prohibemus. Chrisma uero, oleum sanctum, consecrationes altarium seu basilicarum, ordinationes canonicorum et capellanorum uestrorum, qui ad sacros ordines fuerint promouendi, et cetera ecclesiastica sacramenta, a quocunque malueritis Catholico antistite, communionem et gratiam apostolice sedis habente, absque prauitate aliqua uobis precipimus exhiberi. Prohibemus autem, omnem cuiuslibet Ecclesie sacerdotem,  preter apostolicam sedem, in uestro monasterio habere aliquam ditionem. Auctoritate namque beatorum apostolorum Petri et Pauli iubemus, ut nullus rex, marchio, comes, uel alia secularis persona, licentiam habeat ipsum monasterium aliquibus hominibus in beneficium dare, ut profecto, iuxta quod subiectum apostolice sedi priuilegii firmitate consistit, inconcusse ditatum permaneat; et locis ac rebus, tam his quas moderno tempore habet, uel possidet, quasque futuris temporibus in iure ipsius monasterii diuina pietas uoluerit adaugere ex donis, oblationibus, decimisque fidelium, absque ullius persone contradictione, firmitate perpetua perfruatur. Obeunte uero te, nunc eiusdem loci abbatissa, uel earum aliqua, que tibi  successerit, nulla ibi qualibet subreptionis astutia, seu uiolentia, preponatur, nisi quam sorores communi consensu, uel earum pars consilii sanioris, de ipsius collegio monasterii, si idonea reperiatur ibidem, secundum Dei timorem, prouiderint eligendam. Libertates quoque et immunitates, a predecessoribus nostris, Romanis pontificibus, monasterio uestro concessas, nec non et libertates, et exemptiones secularium exactionum, a regibus et principibus, uel aliis fidelibus rationabiliter uobis indultas, auctoritate apostolica confirmamus et presentis scripti, etc. Decernimus ergo, ut nulli omnino  hominum liceat, predictum monasterium temere perturbare, aut eius possessiones auferre, seu quibuslibet uexationibus fatigare, sed omnia integra conseruentur, earum pro quarum gubernatione et sustentatione concessa sunt, usibus omnimodis profutura salua sedis apostolice auctoritate, et in ecclesiis non exemptis diecesani episcopi canonica iustitia. Si qua igitur in futurum ecclesiastica, secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, etc., usque subiaceat ultioni: Cunctis autem, eidem loco sua iura, etc., usque in finem.

Datum Ferentini, per manum Ioannis, Sancte  Marie in Comesdin, diaconi cardinalis, sancte Romane Ecclesie cancellarii, X Kalendas Iulii, indictione uIII, Incarnationis Dominice anno 1206, pontificatus uero domini Inocentii pape III anno nono.



CuII  . . . . . . DE HELWATHESHUSEN, ET . . . . DE HERWETHESHUSEN  , ABBATIBUS, ET . . . . DECANO PADERBURNENSI. Declaratur quod in prescriptione centum annorum contra Ecclesiam Romanam tempora schismatum deducuntur. 

[Cum uobis]  aliis litteris dederimus  in mandatis, ut in causa, que inter ecclesiam Hildesemensem  ex una parte, et ecclesiam de Gandersheim   et Ecclesiam Romanam ex altera, dignoscitur agitari, testes ad probandam prescriptionem recipere debeatis, insinuatione presentium uobis duximus declarandum, quod, postquam prescriptio contra monasterium supradictum et libertatem ipsius dicitur inchoata, scissura trium schismatum aduersus Romanam ecclesiam interuenit. Licet igitur tam legali quam canonica sit definitione statutum, ut contra sacrosanctam Romanam Ecclesiam, que gaudet priuilegio speciali, non nisi centum annorum prescriptio locum sibi ualeat uindicare, tempora tamen intercidentium schismatum, que secundum  iuris ordinem cursum prescriptionis impediunt, nolumus aliquatenus computari, sed, diligenti consideratione adhibita, de temporum supputatione deduci.

Datum Ferentini, Xu Kalendas Iulii, anno nono.



CuIII  . EISDEM. Quod super adiudicatione subiectionis monasterii de Gandersheim Ecclesie Hildesemensi procedant certo modo  . .

[Cum dilecte in Christo filie, abbatissa et sorores Ecclesie de Gandersheim  sua cuperent priuilegia renouari, nobis humiliter supplicarunt, ut personis aliquibus scriberemus, que priuilegia ipsius  Ecclesie, que  propter uiarum discrimina ad nostram presentiam tute destinari non poterant, inspicerent diligenter, tenorem ipsorum fideliter conscribentes, sigillis eorum signatum, nostro conspectui presentandum. uerum, nos, earum postulationibus concurrentes  quatuor episcopis et abbatibus totidem hoc iniunximus exsequendum  , qui,  apostolico mandato parentes, priuilegia felicis recordationis Agapiti et Ioannis  , predecessorum nostrorum, sibi presentata  subtiliter inspexerunt, tenorem eorum sub sigillis suis nobis fideliter transmittentes. uenerabilis quoque frater noster, G. Remensis archiepiscopus, tunc episcopus Prenestinus, in partibus illis officium legationis exercens, tenorem priuilegiorum ipsorum, sub sigillo  proprio, nostro fecit conspectui presentari. Nos autem, tam legato  quam inquisitoribus fidem debitam adhibentes, licet non uideremus quare non deberent eadem priuilegia innouari, quia tamen C. maioris Ecclesie, et I. Sancte Crucis canonici Hildesemenses, in nostra presentia constituti, proponebant, Hildesemensem Ecclesiam in possessione subiectionis ipsius monasterii per centum annos et amplius exstitisse, priuilegia ipsa tunc  non duximus innouanda. uerum, ut tam monasterio quam ipsi ecclesie suam iustitiam seruaremus, dilectis filiis . . . . - Pigauien . . Corbeien et . . de Lapide sancti Michelis  lis abbatibus  , dedimus in mandatis, ut ad locum idoneum pariter  accedentes, citatis qui fuerant euocandi, inquirerent super omnibus diligentius ueritatem, et, usque ad definitiuam sententiam procedentes, gesta omnia, sub suarum testimonio litterarum conscripta, fideliter ad sedem apostolicam destinarent, prefigentes partibus terminum competentem, quo nostro se conspectui presentarent sententiam recepture. Ipsi uero, mandatum apostolicum exsequi cupientes, partes ad suam presentiam citauerunt; et, cum uellent in causa procedere occasione cuiusdam interlocutorie quam tulerunt  , pars Hildesemensis Ecclesie ad sedem apostolicam appellauit, propter quod iudices ipsi in causa procedere nequiuerunt  . Nuper autem, partibus in nostra  presentia constitutis, predicta periit abbatissa, quatenus deberemus priuilegia sue ecclesie renouare, presertim, cum in presentia delegatorum iudicum pars Hildesemensis Ecclesie nichil ostendere studuerit, uel probare, quod monasterio uel priuilegiis eius in aliquo derogaret  . Ex aduerso uero, fuit sollicite postulatum, ut causam ipsam discretis uiris committere dignaremur, qui testes reciperent, quos contra priuilegia monasterii, et ad probandam prescriptionem legitimam inducere proponebant. Nos siquidem, diligentius  attendentes, quod iure ciuili prouida sit deliberatione statutum, ut, quando periculum testium formidatur, ne ueritas occultetur, et probandi copia fortuitis casibus  subtrahatur, etiam lite non contestata, testes ualetudinarii, et alii de quibus ex aliqua causa timetur, ad testimonium admittantur, eiusdem equitatis similitudine prouocati, predicta priuilegia, quasi iam nimia uetustate consumpta, cum fuerint non in pergameno sed papyro conscripta, duximus innonouanda; nolentes, quod ex innouatione huiusmodi nouum ius monasterio acquiratur, sed ut antiquum cus  , si quod habet, per innouatum priuilegium confirmetur. Quia uero predictum monasterium ad  ius et proprietatem apostolice sedis per priuilegia predecessorum nostrorum pertinere monstratur, ne ius Ecclesie Romane remaneat indefensum, eamdem abbatissam procuratricem ipsius duximus statuendam, ut, cum aduersus Ecclesie Romane possessiones et iura non nisi centenaria currat prescriptio, ipsa super hoc et aliis uice nostra procuret, que coram uobis  fuerint in iudicio procuranda. Nolentes igitur, quod de statu eiusdem monasterii diutius dubitetur, per quod causa ipsa remaneat ulterius indecisa, discretioni uestre per apostolica scripta  mandamus atque precipimus, quatenus, locum tutum et commodum eligentes, infra sex mensium spatium post susceptionem presentium litterarum, recipiatis  testes, quos ad prescriptionem  probandam Hildesemensis Ecclesia, uel ad interruptionem ostendendam Gandersen  cenobium duxerit producendos; et, si legitimam prescriptionem probauerit, ut intendit, nisi probata fuerit prescriptio  ex aduerso, subiectionem ipsius monasterii adiudicetis eidem, cum constet ipsum in sua diecesi constitutum, priuilegium, quod ipsi monasterio innouari fecimus, corrumpentes. Alioquin, eidem super hoc perpetuum silentium imponentes, monasterium ipsum pronuntietis perpetua libertate gaudere, nostro sibi priuilegio resignato.] Testes autem, etc. Quod si non omnes . . . duo uestrum, etc.

Datum Ferentini, Xu Kalendas Iulii, anno nono.



CIX  . . . . EPISCOPO PLACENTINO  . Quod in causa inter Rauennatenses et Fauentinos uertente recipiat certum testium numerum. 


[  Cum causam, que inter uenerabilem fratrem nostrum  . . . archiepiscopum Rauennatensem  , ac dilectos filios, commune Fauentinum,  super uilla Luci et sancti Politi  , et Castro Aureoli, et eorum districtu, honore et iurisdictione noscitur agitari  , diuersis iudicibus  fuisset a nobis commissa, quia  per eorum aliquos fine debito non potuit  terminari  ,] nos, uolentes imponere liti finem, uenerabili fratri nostro . . . Feretran. episcopo, et dilecto filio . . . abbati de Galiata, per nostras tandem litteras dedimus in preceptis, ut, non obstantibus commissionibus hactenus impetratis, omnique occasione ac exceptione cessantibus, trium mensium spatium partibus assignarent, infra quod uniuersos testes producerent, quos super hac causa ducerent producendos, et, diligenter examinatis eisdem, attestationibusque fideliter redactis in scriptis, si de partium procederet uoluntate, causam ipsam, mediante iustitia, terminarent; alioquin, attestationes cum instrumentis et aliis rationibus ad nostram presentiam remittentes,  prefigerent partibus terminum competentem, quo se nostro conspectui presentarent, sententiam recepture. Cum igitur delegati predicti minime processissent,  [nos partibus dedimus in mandatis, ut pro ipsa causa nostro se conspectui presentarent, quarum procuratoribus cum instrumentis de rato in nostra presentia constitutis, cum aliquandiu super litis contestatione, receptione quorumdam testium, et multis exceptionibus fuisset in nostra presentia disputatum, nos tandem  petitionem ipsius archiepiscopi per procuratorem eius fecimus exhiberi, et ad eam partem alteram respondere, ac, interrogationibus et responsionibus redactis in scriptis, et lite coram nobis plenissime contestata, iuramentum calumnie fecimus utrinque prestari.]  [  Quia uero utrique parti nimis existeret onerosum, ut testes producerent coram nobis, fraternitati tue, de qua plenam fiduciam obtinemus, per apostolica scripta precipiendo mandamus, quatenus, infra tres menses post susceptionem presentium, recipias, appellatione remota, testes, quos utraque pars, tam super principali negotio, quam in personis testium duxerit producendos, ac eos diligenter  examinare procures, et, de singulis circumstantiis prudenter inquirens, de causis uidelicet, personis, loco, tempore, auditu, uisu, scientia, credulitate, fama et certitudine, cuncta plene ac studiose conscribas, et ea nobis fideliter sub tuo sigillo transmittas, iniungens partibus, ut ad presentiam nostram ueniant sic instructe, quatenus, attestationibus publicatis, et instrumentis exhibitis, postquam sufficienter fuerit allegatum, iustam a nobis sententiam, Deo auctore, reportent. Testes autem, etc. Quod si forte Fauentini, uel alii, eos, quos dictus archiepiscopus ad perhibendum testimonium ueritati duxerit producendos, presumpserint impedire, tu ipsos ab huiusmodi presumptione cessare, monitione premissa, per censuram ecclesiasticam, appellatione remota,  compellas. uolentes autem effrenatam multitudinem testium refrenari, precipiendo mandamus quatenus  hinc inde quadragenarium numerum testium excedere non permittas, ita uidelicet, ut, si Fauentini testium depositiones ratas habere uoluerint, que a uenerabili fratre nostro . . . Ferrariensi episcopo et abbate Pomposiano, recepte fuerunt, testes ipsi computentur in numero prelibato; alioquin, cum attestationes ipse sint clause, iidem testes iterato, si necesse fuerit, producantur.]

Datum Ferentini, X Kalendas Iulii, anno nono.



CX  . W. NIuERNENSI  EPISCOPO, ET H. ARCHIDIACONO BITURICENSI. Causam W. burgensis cuiusdam de Charitate, de heresi suspecti, ipsis committit  


[Litteras uestras recepimus continentes, quod, cum causa, que uertebatur  inter uenerabilem fratrem nostrum . . . .  Altissiodorensem episcopum, et quosdam burgenses de Charitate  , quos idem episcopus de heresi impetebat, uobis  , et dilecto filio . . . .  abbati Callouii   , a sede apostolica delegata fuisset, utraque pars tandem, ut negotii prolixitas posset facilius expediri, uos duos sub certa pena sibi arbitros statuerunt, delegata uobis potestate nichilominus reseruata. W.  autem, lator presentium, unus ex illis, quos prefatus episcopus impetebat, heresim suam apud Charitatem fuerat publica uoce confessus, et de quodam fratre suo similiter recognouerat, quod eodem secum laborabat errore]  . Qui cum de fide sua coram uenerabili fratre nostro . . . . . Bituricensi archiepiscopo, conueniretur, eique purgatio facienda per eumdem W. qui uere penitens et catholicus credebatur, esset indicta  , ipse W. fratrem suum, quem publice asseruerat esse  hereticum, prestito iuramento,  purgauit  , et sic a prefato episcopo duo contraria proponebatur dixisse; unde ab ipso et periurus et hereticus censebatur. Econtrario uero idem W. proposuit, quod licet de se publice confessus fuisset, nichil tamen fuerat de fratre confessus, unde bene poterat illum purgasse, maxime cum a duobus capellanis de Albiniaco  , qui conscientiam illius nouerant  , audiuisset, quod tanquam Catholicum poterat illum secure purgare, quorum  litteras postea uobis ostendit, sed episcopus super eo quod de fratre negauerat protinus eum, per se ipsum et unum presbyterum et alium diaconum, coram uobis conuicit; unde ipsum relapsum in heresim appellabat. uos igitur has in predicto W. contrarietates notabiles  attendentes, ipsum cum litteris uestris ad nostram presentiam transmisistis, bonis eius interim adnotatis, donec de persona eius et bonis, quod statuendum foret statuere curaremus; adiicientes, quod cum idem W. apud uos cum quibusdam instaret, ut purgationem reciperetis ipsius, sicut aliorum quorumdam, uos iuramentum eius, quia  sibi contrarius uidebatur, admittere noluistis, purgatione tamen pro eo per octauam manum  bonorum uirorum admissa. Quia uero uulpecule, que moliuntur uineam Domini demoliri, sagaci sunt studio capiende, nam uulpes  foueas habent, et uolucres celi nidos, [  nos, ex his que prescripta sunt, sepedictum W.  suspectum de heresi uehementer habemus, tum quia quod ante dixerat, postea se dixisse negauit, sicut conuictus est coram uobis tum quia uel mendacium prius dixit in fratrem, asserendo illum hereticum, uel periurium postea commisit in Deum, purgando illum de heresi, quorum utrumque reddit illum ualde suspectum, quanquam uerisimilius uideatur, quod eo tempore, quo tanquam uere penitens ab heresi reuertebatur ad fidem, tam graue mendacium non dixisset, presertim in fratrem, quem ubique tanquam legitimum  non asseruisset hereticum, nisi fuisset accensus zelo fidei orthodoxe; unde presumitur, quod cum postea purgauit illum  de heresi, turpiter peierauit. Quocirca, discretioni uestre per apostolica scripta precipiendo  mandamus, quatenus, cum propter solam suspicionem, quamuis utique uehementem, nolumus illum tam de graui crimine condemnari talem et tantam securitatem recipientes ab ipso, preter iuratoriam cautionem, quod timore pene temporalis debeat cerceri, discretam ei penitentiam iniungatis, ex qua ualeat apparere, utrum in tenebris ambulet an in luce; utrumue sit uere penitens, an ficte conuersus; et, si eum hoc modo uere Catholicum cognoueritis, non sinatis ipsum indebite molestari; alioquin eum tanquam hereticum condemnetis.]

Datum Ferentini, Kalendis Iunii, anno nono.



CXI. . . . . . EPISCOPO  , ET MAGISTRO GUIDONI, ARCHIDIACONO LEMOuICENSIBUS ET . . . . . ABBATI BULIENSI  , LEMOuICENSIS DIeCESEOS. Causam, inter abbatem conuentumque Mauziacenses ab una, et Templarios de Torreta ab altera parte, super decimis terrarum de Sancolt uertentem ipsis committit. 


Accedentibus ad presentiam nostram dilectis filiis,  magistro Zacaria . . . . . abbatis  et conuentus Mauziacensium ex una parte, et fratre Petro, Templariorum de Torreta, procuratoribus ex altera, dilectum filium, I. subdiaconum et capellanum nostrum dedimus auditorem, coram quo procurator abbatis et monachorum proposuit, quod, cum decimas terrarum de Sancolt diu possederint in quiete, antequam ad Templariorum potestatem et dominium peruenissent, et etiam postquam Templarii terras acquisiere predictas, decimas earumdem per quadraginta annos et amplius pacifice percepissent, nec eis ipsas decimas subtrahere non uerentur, in aliis eisdem graues iniurias irrogantes, et, licet super his nostras litteras impetrarint, et interdum in arbitros fuerit compromissum, Templariorum  impediente malitia, nequiuerunt hactenus suam iustitiam obtinere. Ex aduerso uero, Templariorum proposuit procurator, quod, cum priuilegiis Romanorum pontificum sint muniti, ne de terris, quas propriis manibus uel sumptibus excolunt, decimas soluere teneantur, predicti abbas et monachi ipsos super hoc indebite molestare non cessant, in aliis eis iniuriosi plurimum existentes. Cumque causam, que inter ipsos et prefatos monachos super decimis ipsis uertitur, uenerabilibus fratribus nostris . . . . Bituricensi archiepiscopo  et . . . . . episcopo Claromontensi  , duxerimus committendam, dum coram illis questio tractaretur, quidam monachi, adhibita sibi multitudine armatorum, terras ipsorum  uiolenter intrantes, de segetibus eorum prosue uoluntatis arbitrio asportarunt, igne residuum comburentes. His igitur et aliis, que coram predicto capellano fuere proposita, plenius intellectis, quia de ipsis nobis non potuit fieri plena fides, discretioni uestre per apostolica scripta mandamus, quatenus, inquisita plenius ueritate, si abbas et monachi sufficienter ostenderint, quod a Templariis decimas de terris predictis per quadraginta annos continue perceperint, sine lite, uos ad prestationem decimarum ipsorum, Templarios, appellatione postposita, compellatis. Cum enim tanto tempore contra indulta priuilegia decimas soluerint, ipsis renuntiasse tacite presumuntur. Si uero in probatione defecerint, ab ipsorum impetitione Templarios  absoluatis, ipsis super hoc, appellatione postposita, perpetuum silentium imponentes. Super aliis autem audiatis, que hinc inde duxerint proponenda; et quod iustum fuerit, appellatione postposita, facientes quod statueritis per censuram ecclesiasticam  firmiter obseruari. Testes autem, etc. Quod si non omnes, etc.

Datum Ferentini, Kalendis Iulii, anno nono.



CXII. HUGONI SANCTI GENCULFI TULLENSIS, ET W. LIBERDUNENSIS ECCLESIAE, ET LAMBERTO LINCIEN. TULLENSIS DIeCESEOS CANONICIS. Causam, inter G. presbyterum ab una, et abbatem Sancti Leonis Tullensis ab altera parte, super exspoliatione beneficii de Nais uertentem, ipsis committit. 

Causam, que uertitur inter G. presbyterum ex una parte, et abbatem Sancti Leonis Tullensis  , et canonicos suos ex altera, super exspoliatione  cuiusdam beneficii Ecclesie de Nais, cum pertinentiis suis, quod a dicti abbatis antecessore idem presbyter se canonice proposuit assecutum, uestro, dilecti filii, Hugo Tullensis, et W. Liberdunensis canonici, commisimus examini terminandam. uerum, cum eumdem presbyterum in possessionem ipsius inducere beneficii curassetis, occasione quarumdam falsarum litterarum, que nostro nomine ad Median. monasterii  , et de Senonia  abbates, et . . priorem Belli-Loci dirigi uidebantur, a possessione ipsa idem conquerens est eiectus, iuris ordine non seruato. Quia uero litteras illas reuocatorias, pro eo quod dicebatur in eis, causam ad nos per appellationem delatam ab audientia iudicum, qui, ex delegatione nostra, de causa cognoscebant eadem,  uobis committimus terminandam, suspectas habemus, cum potius in litteris nostris negando quam affirmando dicamus, ab audientia iudicum, qui non ex delegatione nostra de causa cognoscebant eadem, discretioni uestre per apostolica scripta precipiendo mandamus, quatenus tam de Bulla litterarum ipsarum, quam de litteris ipsis inquiratis diligentius ueritatem, et, si inueneritis ita esse, uel aliter de perpetrata uobis constare poterit falsitate, illos, qui talibus litteris usi fuerint, pena contra falsarios edicta punientes, quidquid in preiudicium memorati presbyteri minus legitime noueritis attentatum, remoto appellationis obstaculo, in irritum reuocetis, in ipsa causa, iuxta priorum litterarum continentiam, mediante iustitia, processuri. Testes autem  nullis litteris, etc. Quod si non omnes . . . duo uestrum, etc.

Datum Ferentini, uII Id. Iulii, anno nono.



CXIII  . . . . . . . . CENADIENSI EPISCOPO, ET . . . . . ABBATI DE CIKEDOR.  . Quod episcopum Quinquecclesiensem, delatum falso crimine, protegant et defendant  . 


 [Cum in iuuentute sua uenerabilis frater noster, O.  , Quinquecclesiensis episcopus, adeo se maturum, honestum et prouidum exhibuerit, ut, propter suauem sue probitatis odorem, ab Ecclesia Romana meruerit ornamento pallei decorati, non est de leui credendum, quod, postquam ad senilem peruenerit etatem, turpiter abiecerit iugum Domini, fetores et feditates  libidinis amplexando; cum labes huiusmodi, que nonnunquam in iuuentute contrahitur,  in senectute frequentius expietur. Quis, preterea, de facili crederet, quod uir preditus scientia litterarum, proprie salutis oblitus, ad eam passionis ignominiam se conuerteret, ut cum propria nepte abominabilem, perpetraret incestum, cum etiam, secundum sententias ethnicorum, naturale fedus inter tales personas nichil permittat seui criminis suspicari? Licet igitur illustris memorie rex Hemericus  eumdem episcopum nobis interdum per nuntios et litteras de tali crimine detulisset, suppliciter postulans et instanter, ut malum huiusmodi perniciosum extemplo  de Hungarica Ecclesia tolleremus; quia tamen eius suggestio, non de caritatis radice, sed ex odii fomite procedere uidebatur,  cum ipsum tanquam inimicum persequi non cessaret, sicut est in tota prouincia manifestum, noluimus aures nostras quasi malignis delationibus inclinare; sed, ut probaremus spiritus si essent ex Deo, bone memorie . . . . Geuriensi  episcopo, dedimus in mandatis, ut prudenter et caute a cepiscopis indagaret utrum predictum  episcopum crederent tali labe respersum; qui nobis postmodum rescripserunt, quod eum uirum honeste conuersationis esse credebant, personam ipsius multipliciter commendantes  .]

 [Quia uero pater filium, quem diligit, corripit, nos eumdem episcopum per nostras litteras corripuimus, iniungentes eidem ad maiorem cautelam  , ut, ab illius familiaritate cessando, apud Deum et homines  taliter se haberet, quod sinistra de ipso suspicio non posset haberi, sed inimicus homo, rescriptum litterarum illarum subripiens, apud predictum regem et regni magnates ipsum nequiter publicauit, ut sic idem episcopus deberet amplius infamari, cum uideretur esse nobis incredibilis et suspectus; unde, nos, tantam emulorum nequitiam attendentes, licet pulsati fuerimus multoties contra eum, nunquam tamen aduersus ipsum potuimus commoueri, scientes quod facile dominum  sequitur multitudo. Ubi uero idem episcopus ad Strigoniensem  metropolim exstitit postulatus, quidam, qui super ipsa postulatione aduersabantur eidem, ut promotionem ipsius facilius impedirent, illius criminationis carbones reaccendere sunt moliti; unde, quidam procurator ipsius, in nostra presentia constitutus, de consilio quorumdam amicorum suorum, qui super hoc bonum quidem zelum habebant, sed non secundum scientiam, cepit a nobis, in presentia fratrum nostrorum, cum instantia postulare, quatenus eidem episcopo purgationem canonicam faceremus indici, ut suam innocentiam demonstraret. Nos autem, postulationem huiusmodi minus prouidam, imo nimis improuidam reputantes, procuratorem ipsum ab ea sepe uoluimus reuocare,  tum quia sepefatus episcopus non uidebatur apud bonos et graues de illo  crimine infamatus, cum cepiscopi sui  super hoc ex mandato apostolico requisiti, laudabile testimonium de ipso nobis curauerint perhibere; tum quia talis infamatio uidebatur ab inimicis et emulis processisse, sicut superius est expressum. Unde cum anteacta eius uita commendabilis  appareret, et huiusmodi facinus incredibile uideretur, non credebamus ei purgationem aliquam  indicendam. Ceterum, quia procurator instabat, compulsi fuimus non iuris necessitate, sed importunitate petentis, ut  per uos ei purgationem canonicam, cum duobus episcopis et tribus  abbatibus mandaremus indici, quamuis eidem procuratori fuerimus protestati, quod ex alia quoque causa talis petitio minus prouide tunc fiebat, quia uidelicet Strigoniensis Ecclesie suffraganei uix eo tempore purgarent eumdem, quia in facto postulationis contradicebant eidem, et suffraganei Colocensis Ecclesie ipsum minime tunc purgarent; quia inter eum et Colocensem archiepiscopum, de Strigoniensi metropoli contentio uertebatur. Unde, cum non sint alii pontifices in Hungaria, merito uidebatur quod per episcopos regni sui non posset in illo articulo se purgare. Propterea, non absurde presumitur a quibusdam, quod id non tam pro ipso, quam contra ipsum, petebatur in  fraudem, presertim, cum ipse non mandauerit hoc petendum. Ex litteris autem unius uestrum accepimus, quod, cum reliquus in expeditione cum rege in Ruteniam processisset, idem episcopus, ad presentiam eius accedens, unum de cepiscopis secum adduxit, qui eum purgare uolebat; et alius de cepiscopis scripsit illi, quod, cum foret ab ea, qua detinebatur, egritudine liberatus, ad ipsum procederet expurgandum, sed in recipienda purgatione procedere noluit, tum quia collega eius tunc temporis erat absens, tum quia unus de compurgatoribus erat egrotus, rescribens nobis, si bene recolimus, quod, licet idem episcopus se posset honeste purgare, purgatione tamen minime indigebat, maxime,  cum, cessante causa, cessaret effectus. Inde siquidem fuit, quod nos mandatum purgationis non duximus iterandum, cum et carissimus in Christo filius noster, A. rex Hungarorum illustris, eum nuper per suas litteras ualde nobis reddiderit commendatum, asserens, quod inuidiose fuerant contra eum talia excogitata figmenta. Sed, illud certissime protestamur, quod, si pontifices illi, qui, cum uerbum super hoc motum fuisset, personam ipsius, uelut excusantes eumdem, nobis multipliciter commendarunt, cum ab eodem forent episcopi requisiti, nollent ipsum purgare, nobis se redderent, uel de mendacio, uel de odio ualde suspectos, possentque de iure motum indignationis apostolice formidare, presertim, hi, qui se illum promiserant purgaturos;  nam de abbatibus nulla est difficultas. Cum ergo nos eumdem episcopum sincera diligamus in Domino caritate, utpote qui eum hactenus in Ecclesia Dei columnam immobilem nouimus perstitisse, nec cadere posset absque graui et grandi ruina, maiori forsan Ecclesie, quam persone, discretioni  uestre per apostolica scripta precipiendo mandamus, quatenus, quantumcunque deceat, uel expediat, ut idem episcopus adhuc satagat se purgare, quamuis per ipsum non steterit, quominus purgauerit semetipsum, quando purgationem curauit offerre, non ut ratum haberet, quod a nuntio suo fuerat procuratum, sed ne mandatum apostolicum contemnere uideretur, si tamen uideritis contra eum studia concinnari maligna, non sinatis ipsum iniquis machinationibus conculcari, quia uehementer presumimus ex uerisimilibus coniecturis, quod aliqui contra eum inuidia torqueantur, deiectionem ipsius exaltationem propriam estimantes; significaturi nobis, cum expedire uideritis, de singulis circumstantiis ueritatem.

 Datum Ferentini, Nonis Iulii, anno anno.



CXIu. . . . . . CUMANO EPISCOPO  . Quod possessiones suas illicite alienatas reuocet. 

Cum a nobis petitur quod iustum est et honestum, etc. usque perducatur effectum. Cum autem, sicut ex parte tua nostro apostolatui est suggestum, quidam predecessores tui nonnullas possessiones, et redditus commisse tibi Ecclesie in enorme ipsius dispendium alienare presumpserint, presentium tibi auctoritate concedimus, ut ea que ab ipsis male alienata sunt, uel distracta, ad ius et proprietatem ipsius Ecclesie tibi liceat legitime  reuocare. Nulli ergo omnino hominum liceat hanc nostre concessionis paginam infringere, etc. si quis autem, etc.

Datum Ferentini, u Idus Iulii, anno nono.



CXu  ODDONI  ABBATI MONASTERII SANCTI uEDASTI ATREBATENSIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS, IN PERPETUUM. Confirmantur bona et statuta dicti monasterii. 

Sicut irrationabilia predecessorum statuta successoribus conuenit moderamine ecclesiastice discipline corrigere, ita nichilominus eos decet bene acta firmare. Ex gestis siquidem recolende memorie  Stephani pape perpenditur euidenter, quod, cum religiosus et Deo amabilis beatus uindicianus, Atrebatensium uel Cameracensium episcopus, et Carolomagnus monachus, Pipini frater, beatorum apostolorum Petri et Pauli limina uisitarent, ab eodem Romano pontifice postularunt  , quatenus  monasterium beati confessoris Christi uedasti apostolico priuilegio communiret. Contigerat siquidem, quod rex Francorum Theodoricus, qui, pro remedio anime sue et antecessorum suorum regum, eidem monasterio Beati uedasti multa et magna regali munificentia contulerat, predictum uindicianum episcopum, una cum episcopis et abbatibus, ad generale Placitum, compendii, in palatio regio, habitum, conuocaret, quatenus quecunque idem rex beato uedasto regio contulerat munere, prius suo episcopali, deinde apostolico priuilegio satagerent communiri. Ipse uero uindicianus episcopus, petitioni regie libenter annuens postulata concessit, et scripto sub testibus roborauit, ipsum insuper locum, nobiliacum appellatum, sicut  ipse in suo priuilegio confitetur, hactenus ad se pertinentem et sibi subiectum, a ciuitate et episcopio suo sequestrauit, iuri apostolico mancipandum  . Hac igitur occasione clementiam apostolice memorie predecessoris nostri, Stephani pape, adiens  , quoniam iusta et rationabilia postulabat, facile impetrauit. Unde et nos, dilecti in Domino filii, uestris iustis postulationibus clementer annuimus, et predecessorum nostrorum, felicis memorie Paschalis, Innocentii, Eugenii, Alexandri, Celestini ac Stephani memorati, Romanorum pontificum, qui primus monasterium uestrum de manu Sancti uindiciani episcopi in ius beati Petri assumpsit, uestigiis inherentes, nos quoque predictum monasterium Sancti uedasti Atrebatensis, in quo  diuino estis obsequio mancipati, sub beati Petri et nostra protectione suscipimus atque iure, auctoritate apostolica decernentes, ut episcopi deinceps nullam molestiam abbati, uel fratribus ipsius cenobii, inferre presumant, sed potius, perpetua securitate et quiete gaudentes, tam ipsi, quam ea que ad idem monasterium pertinent, absque alicuius grauamine seu perturbatione illibata persistant; statuentes etiam, ut quascunque possessiones, quecunque bona idem monasterium impresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis, uestrisque  successoribus et illibata permaneant: in quibus hec propriis duximus uocabulis exprimenda: Ecclesiam uidelicet et uillam Hasprensem, cum altaribus et  eiusdem ecclesie appenditiis, uidelicet altare de Moncellis, altare de Alchim, de Mosterellis Curia, altare de Gisenniis, duas garbas decimales cum decima de Fossis, altare de Louennis, altare de Onelios et Donisel, altare de Mulli, altare de Haimoncanoit, altare de Haumala, decimam de Iuuerre, in Robertumcultura et Wattericultura; Teloneum uero de omni negotiatione in Atrebatensi ciuitate facta, et obstagia domorum unusquisque, secundum antiquam consuetudinem uobis exsoluat; in Anzinio duo molendina; in Dominicacurte, tria molendina cum uiuario; in Mellens, quatuor molendina cum uiuario; in Blangi, quatuor molendina cum uiuario; in Althiez, quatuor molendina cum uiuario; apud Pabulam, unum molendinum cum uiuario; in  Biarche, duo molendina cum uiuario; tria quoque molendina infra muros Atrebatensis ciuitatis, supra fluuium Crinsionis; ecclesiam Berclensem, cum altaribus suis, uidelicet de Douretin, Billi, Baluin, Prouinz, Markelies, Merenies, Serkingehem cum Herberia; ecclesiam de Gorea, cum appendiciis suis; capellam Sancti Mauricii; altaria tria in Morinensi episcopio sita, Lengehem uidelicet, et Rombli, et Estrees, cum aliis possessionibus confirmamus; et has uillas cum appendiciis suis, Montes in Papula, Amolinum, Murchin, Seruin, Mares, Tilloit, Ransart, Burcurt, Moilens, ualles super Summam fluuium, Berni, Puteas aquas, Angicurt, Pons, Campeiolas. Aruen, medietatem uinee in suburbio ciuitatis Atrebatensis, Cambac, et Ecclesiam de  uulfara in Batua, cum appendiciis suis, medietatem de Rikeburc. et terram iuxta mare sitam, quam Willelmus, Bethuniensis aduocatus, concedente comite Flandrensi Theodorico, pro commutatione relique medietatis de Rikeburc uobis dedit, et Curtem, quam apud Sentines iuxta mare nouiter edificastis, cum appendiciis suis, uobis auctoritate apostolica nichilominus confirmamus. Preterea, omnes terras monasterii uestri, quandiu propriis sumptibus excolitis, eas liberas a Gauelo, secundum antiquam et rationabilem consuetudinem, esse censemus. Sane, de nutrimentis animalium uestrorum nullus a uobis decimas exigere uel extorquere presumat. Decimas quoque, quas a quadraginta retro  annis usque nunc pacifice possedistis, uobis auctoritate apostolica confirmamus. Duas quoque ecclesias Beati Petri et Beate Marie, infra castrum  sitas, in eadem libertate qua et monasterium uestrum esse censemus, et capellas duas in Atrebaten., uidelicet Sancte Crucis, et Sancte Marie in Orto, uobis nichilominus confirmamus. Sano, altaria infra scripta de episcopio Atrebatensi, uestro monasterio pertinentia, iuxta constitutionem predecessoris nostri, Urbani pape secundi, et pacificam compositionem Lamberti, quondam Atrebatensis episcopi, et Allodii, quondam uestri abbatis, ab omni personatu libera fore decernimus, uobisque possidenda firmamus; quorum uidelicet altarium nomina hec sunt: Salli, Horbais, Leuenties, Felchi, ui, Contheam, Remi, Farbii, Hendecurt, Asscel, Hadas, Mons, Nouauillis, Papule, Basilice, Bomiuler, Hamescas, Dangeuillis, Guarlus, Fissan, Bairi, Fontanellis,  Ateihas, Ballol, Gaurellis, Fuscarias, Bertricurt, Bigartii, Hamblen, Fraisne, Noueuillule, Iser, Theulut, Mostaines, Imecurt, Berneuillis, et Illies. In eisdem, et aliis parochialibus ecclesiis quas habetis, liceat uobis, secundum decretum bone memorie Urbani Pape secundi, sacerdotes eligere, et episcopis, de quorum parochiis Ecclesie fuerint, presentare; qui, si ab illis canonice non poterunt reprobari, curam ab eis suscipiant animarum, ita quidem, quod episcopis de iure parochiali respondeant, uobis autem pro rebus temporalibus debitam subiectionem impendant. Statuimus preterea, et presentis priuilegii pagina prohibemus, ut nullus, qui terras uel possessiones quaslibet a monasterio uestro tenet, aliis ecclesiis, aut locis religiosis, eas  possit, sine assensu uestro, in uita uel in morte conferre, siue a uestro dominio quomodolibet alienare presumat. uobis autem auctoritate apostolica indulgemus, ut feuda, possessiones et decimas ad monasterium uestrum spectantes, ne ipsi monasterio culpa possint detinentium deperire, nomine pignoris recipiendi facultatem liberam habeatis. Interdicimus quoque ut nullus Atrebatensium episcoporum monasterium uestrum, uel castrum monasterii, contra priuilegia uobis ab apostolica sede indulta, et contra uoluntatem abbatis, presumat intrare. Obeunte uero te, nunc eiusdem loci abbate, uel tuorum quolibet successorum, nullus ibidem qualibet subreptionis astutia, seu uiolentia preponatur, nisi  quem fratres communi consensu, uel fratrum pars consilii sanioris, secundum Dei timorem et beati Benedicti Regulam, prouiderint eligendum, qui ab episcopo Atrebatensi, si eum gratis, et absque prauitate aliqua, nec non et sine alicuius subiectionis uel obedientie exactione et receptione, benedicere uoluerit, exinde requisitus, munus benedictionis suscipiat, dummodo Catholicus fuerit, et gratiam habuerit apostolice sedis. Alioquin, liceat uobis quemcunque malueritis Catholicum adire antistitem, qui electo, nostra fultus auctoritate, benedictionem sine alicuius obedientie, subiectionis uel reuerentie exhibitione atque receptione, prompta exhibeat uoluntate. Ordinatus autem abbas irreprehensibiliter secundum Regulam sancti Benedicti incedat, et  incedere faciat subiectos eidem. Decernimus ergo ut nulli omnino hominum liceat predictum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et in supradictis parochialibus ecclesiis diecesanorum episcoporum canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, etc., usque subiaceat ultioni. Cunctis autem eidem loco sua iura seruantibus sit pax Domini  nostri Iesu Christi, quatenus, etc., usque in finem.

Datum Ferentini, per manum Ioannis, Sancte Marie in Cosmedin diaconi cardinalis, sancte Romane Ecclesie cancellarii, uI Kalendas Iulii, indictione octaua, Incarnationis Dominice anno 1206, pontificatus uero domini Innocentii pape III anno nono.



CXuI. . . . . . ABBATI ET CAPITULO SANCTI uEDASTI ATREBATENSIS. Super eodem. 

Cum nobis sit, quanquam immeritis, uniuersarum Ecclesiarum cura et sollicitudo commissa, de his specialiter debemus esse solliciti, in quibus religio  melius obseruatur. Inde est quod, cum multi seculares laici apud uos per se et per alios instent, ut in monasterio uestro procurationem cibi et potus obtineant, sicut unus uestrum habere dignoscitur, nos, grauamen eiusdem monasterii super hoc uolentes sollicite remouere, ad exemplar felicis memorie Celestini pape, predecessoris nostri, auctoritate uobis apostolica inhibemus, ne cui de cetero laico, nisi necessitatem patienti, caritatis obtentu, predictam procurationem, in detrimentum ecclesie uestre, concedere presumatis. Nihilominus etiam libertates et consuetudines antiquas et rationabiles, ecclesie uestre concessas, et hactenus obseruatas, ratas habemus et firmas, easque perpetuis temporibus  integras, illibatasque manere sancimus. Statuimus etiam ut nullus in proprio fundo monasterii uestri, absque consensu et uoluntate uestra, ecclesiam de nouo audeat fabricare. Adiicimus quoque ut capellanos, qui in propriis ecclesiis uestris morantur, et seruitio illarum insistunt, nemo, nisi manifesta et rationabili causa interueniente, subiicere ualeat interdicto. Decernimus ergo ut nulli omnino hominum liceat hanc paginam nostre prohibitionis et constitutionis infringere, etc. Si quis autem hoc attentare presumpserit, etc.

Datum Ferentini, uI Kalendas Iulii, anno nono.



CXuII. . . . . PRAEPOSITO ET CAPITULO LENSENSIBUS. Quod prouideant P. clerico de Beneficio. 


Pietas, que promissionem habet uite presentis pariter et future, nos admonet uehementer, et exhortatur officium pastorale, ut his, qui ouile Domini per characterem clericalis militie sunt ingressi, faciamus in uite necessariis prouideri, et eis precipue, qui noscuntur laudabiliter litterarum studiis insudasse. Cum igitur dilectus filius, magister P. diu, sicut asserit, laborarit in studio litterarum, nec ullum sit ecclesiasticum beneficium assecutus, uniuersitatem uestram rogandam duximus attentius et monendam, per apostolica uobis scripta  mandantes, quatenus, pro reuerentia beati Petri et nostra, eidem in Ecclesia uestra, in qua, sicut dicitur, nullus fuit de mandato nostro receptus, prouideatis in beneficio competenti, ut idem, propter defectum temporalium, non cogatur in uituperium nostri ministerii mendicare, ac uos, mandatum apostolicum, sicut conuenit, exsecutione celeri prosequentes, apostolicum possitis fauorem et gratiam plenius promereri.

Datum Ferentini, Idibus Iunii, anno nono.



CXuIII. . . . . . ABBATI SANCTI BARTHOLOMAEI  , ET GOSBERTO, ET DROGONI DE CORDOLIO, CANONICIS NOuIOMENSIBUS. Quod faciant S. clericum frui possessione pacifica ecclesie de Fraitoi. 


Ex litteris dilectorum filiorum . . . . . decani  , et . . . cantoris Nouiomensium, nos noueritis accepisse, quod, cum pro B. subdiacono, uenerabili fratri nostro . . . Ambianensi episcopo, in ea forma, per quam ab ordinatoribus uel presentatoribus prouideri uolumus ordinatis, direxerimus scripta nostra, et ad hoc ipsi dati fuerint monitores, idem episcopus, requisitus ab eis . . . priorem et capitulum de Monte-Desiderii ad quorum presentationem idem clericus fuerat ordinatus, admonuit, ut ei in aliquo beneficio prouiderent, qui eidem clerico promiserunt in uacaturo beneficio prouidere, eidem super hoc litteras  munitas sigillo capituli conferentes. uerum, cum postmodum Ecclesia de Fraitoi uacauisset, monitores ipsi de ipsa inuestierunt clericum memoratum, priori et capitulo sub interminatione suspensionis mandantes, ut ipsum clericum ad illam ecclesiam recipere procurarent, quod illi facere penitus contempserunt, propter quod idem clericus nobis humiliter  supplicauit, ut factum monitorum ipsorum dignaremur auctoritate apostolica confirmare. Nos autem, ipsius clerici compatientes laboribus et expensis, facto ipsorum monitorum, cum minus legitime procedere attentarint, nullatenus innitentes, ex benignitate sedis apostolice ipsam ecclesiam, que uacare proponitur, eidem uolumus assignari. Quocirca, discretioni uestre per apostolica scripta precipiendo mandamus, quatenus, ipsum in possessionem eiusdem uacantis ecclesie inducentes, faciatis cum pacifica ipsius possessione gaudere, contradictores, si qui fuerint uel rebelles, per censuram ecclesiasticam, appellatione postposita, compescendo. Nullis litteris, etc. Quod si non omnes . . . duo uestrum, etc.

 Datum Ferentini, III Idus Iulii, anno nono.



CXIX  . UNIuERSIS ABBATIBUS IN GENERALI CISTERCIENSI CAPITULO CONGREGATIS. Quod orent pro eo. 

Postquam, uocante Domino, ad officium fuimus piscatoris assumpti, nauiculam nobis creditam duximus supra mare, ut rete nostrum ad capiendos pisces in uerbo Domini laxaremus. uerum, hoc mare magnum et spatiosum, seuissime tempestatis fragoribus concitatum, tot et tantis aduersus eamdem nauiculam cepit fluctibus intumescere, ut non solum impedita sit aliquatenus piscationis industria, uerum etiam gubernandi nauiculam pene defecerit  disciplina. Fremunt etenim maris gurgites, et aquarum colles nunc se undis exagitatis extenuant, nunc uero alluuionum cursibus se reinflant, seuit tota pelagi superficies, et quietis impatiens, nec ad nauigandum exhibet se tractabilem, nec habilem ad piscandum. Occultis quoque uentorum spiraculis patefactis, ad quassandum nauiculam, quasi coniurata societate, a quatuor mundi partibus multiplices uenti prodeunt, et in circuitu eius mutua inter se contrarietate confligunt. Nutare compellitur ipse malus, crebris elisus spiritibus procellarum, ac rudentum regimine, crepitu minante fracturam, quasi scinduntur uelorum carbasa, et uniuersa fere torpescunt nautici moderaminis argumenta. Accedit autem  ad huius calamitatis augmentum, quod, cum in preiacentis equoris uastitate reptilia, quorum non est numerus, commorentur, ferales bestie inter ipsa discurrunt, que, nisi mutuo sese deuorent, parum putant esse crudele, quod aliorum mortibus non indulgent. Preter hec insuper, et piratarum insidie non obdormiunt, qui diuersus perambulant  uias maris, et quos mare marisque bellue, rabiesque uentorum incessanter exagitant, ipsi, seuiores his omnibus, quotidiana persecutione molestant, ut de Charybdi et Scylla, ceterisque maris periculis taceamus. Quamuis igitur tot essemus difficultatibus circumplexi, nauiculam tamen ipsam quibuscunque potuimus gubernare curauimus argumentis, ac, interdum in mari hoc reti piscatoris extenso, pisces non modicos conclusimus in eodem quos, cum ad portum educere crederemus, eorum aliqui rete ruperunt, et non solum ipsi protinus in uentrem pelagi sunt relapsi, sed et alios post se compulere relabi. Laborantes denique reficere rete fractum, aquas etiam, que nauiculam intrauerunt, et computruerunt in ipsa, conati sumus eiicere ab eadem,  neue, pre confusione maris et fluctuum naufragio, possit eam instans procella demergere, oportet nos ipsam in solo Dei nomine per anchoram fidei stabilire. Que sint autem hec, dilectissimi filii, et sub quorum uobis stylo dicantur, prudentiam uestram credimus non latere, si, ad ea subtiliter indaganda, discrete considerationis aciem extendatis. Cum igitur, inter tot et tanta pericula constituti, uestris indigeamus meritis et orationibus adiuuari, rogamus et obsecramus uos per uiscera misericordie Dei nostri, quatenus nobis, in maris altitudine fluctuantibus, caritatis uestre suffragium impendatis, et, remis orationum uestrarum piscatorem et nauiculam subleuantes, Illum, qui mari et uentis imperat, exoretis, ut, per suam misericordiam infinitam  super nos illuminans uultum suum, interiorem et exteriorem tempestatem serenet, compescat undique uentos et mare circumquaque tranquillet, nosque flamini sancti Spiritus nauigationis nostre uela pandentes, dextera sancta sua dirigat, et conseruet, mittatque nobis Spiritum suum a quatuor uentis celi, quo gubernatore, quo duce, impleta demum sagina piscibus, scopulos ualeamus insidiantium monstrorum effugere, ac inter seuientia procellarum discrimina merces Dominicas ad portus tutissimos asportare. De plenitudine uero gratie nostre securi, ad sancte religionis cultum latius propagandum feruentius insistatis, et de uinea Domini Sabaoth, uestre cure commissa, que per  ipsius gratiam a mari usque ad mare palmites iam extendit, studeatis eradicare nociua, et utilia plantare curetis, quatenus, bone opinionis odorem, et pie conuersationis fructum apud Deum et homines proferentes, de uirtute in uirtutem ascendere mereamini, donec Deum deorum in Sion uideatis.

Datum Ferentini, u Idus Iulii, anno nono.



CXX. CELLERARIO, ET M. ASINO, ET R. CANONICIS SPIRENSIBUS. Quod sententiam latam super electione quadam per confratres eorum, si iusta est, faciant obseruari. 


Cum, custodia ecclesie Sancti Petri Argentinensis uacante, quatuor ex canonicis ipsius ecclesie dilectum filium magistrum B. elegissent concorditer in custodem . . . preposito, ad quem inuestitura noscitur pertinere, electionem ipsam admittere recusante, ad nostram fuit audientiam appellatum. Nos autem, quia de negotio non potuit nobis fieri plena fides, causam ipsam H. S. et C. concanonicis uestris duximus committendam, dantes eis nostris  litteris in mandatis, ut, partibus conuocatis, et reuocato statum debitum quidquid post appellationem ad nos legitime interpositam inuenirent temere attentatum, audirent hinc inde proposita, et quod canonicum esset, appellatione remota, statuerent, et facerent per censuram ecclesiasticam firmiter obseruari. Partibus igitur in presentia unius iudicum constitutis, qui de ipsarum assensu absque coniudicibus de ipso negotio cognoscebat, et commissionis nostre litteris in publico recitatis, magister H. qui se dicto B. aduersarium opponebat, ex parte . . . Sancti Gregorii, et . . . . monasterii Parisiensis abbatum  , et . . . prepositi de Lutenbach, quasdam ei litteras presentauit, per quas mandabatur iudicibus ut nullatenus in negotio ipso procederent,  cum ipsi a nobis litteras alias recepissent, que auctoritatem priorum penitus reuocabant, sicut ex eorum transcripto, quod eis duxerant destinandum, plene poterant edoceri. uerum, cum memoratum rescriptum a stylo cancellarie nostre uideretur plurimum discrepare, et haberetur multiplici ratione suspectum, ab eodem magistro H. authenticum postulauit, qui non solum ipsius et copiam facere denegauit, sed, contumaciter ab ipsius recedens presentia, ad eum postmodum redire contempsit, licet solemniter ab eo tertio fuerit euocatus. Demum uero, cum a duobus iudicum predictorum de mandato tertii peremptorium esset partibus assignatum, dictus H. in eorum contempsit presentia comparere.  Eius igitur contumacia pro presentia reputata, et recepto  ab abbatibus et preposito memoratis cum quesiuissent ab eis si tales ipsis litteras transmisissent, quod causa huiusmodi esset prorsus ipsis incognita, habito prudentum uirorum consilio, eletione, que de ipso magistro H. non tam celebrata fuerat, quam presumpta, iustitia exigente, cassata, electionem magistri B. tanquam eanonicam confirmarunt, possessionem custodie, et curam animarum pertinentem ad ipsam ei auctoritate apostolica  conferentes, exsecutoribus nichilominus sibi datis, qui eum facerent pacifica ipsius possessione gaudere. Demum, cum abbates et prepositus antedicti instanter ipsum B. ad suam presentiam conuocarent, ad eos uocatus accessit, et, habita copia litterarum, quas aduersarius eius a nobis se dixerat impetrasse, illas in multis comperit esse falsas. Quod cum uellet incontinenti probare, ipsi non solum ei super hoc audientiam denegarunt, sed, eum a prebende sue stipendio suspendentes, post appellationem ad nos interpositam, contra ipsum in principali negotio processerunt. Porro igitur, magistro B. et C. procuratori magistri H. in nostra presentia constitutis, dilectum filium nostrum, G.  Sancti Theodori diaconum cardinalem, concessimus auditorem in  cuius presentia cum esset diutius litigatum, oblate sunt nobis ille littere, que uidebantur reuocare priores, quas non solum in bulla, que, de aliis extracta litteris, illis inserta fuerat, sed aliis multis modis comperimus falsas esse, quas ad certitudinem pleniorem sub bulla nostra uobis mittimus interclusas. Nolentes igitur tante temeritatis audaciam relinquere impunitam, discretioni uestre per apostolica scripta precipiendo mandamus, quatenus sententiam dictorum confratrum uestrorum, sicut est iusta, facientes per censuram ecclesiasticam, appellatione remota, inuiolabiliter obseruari, et contradictores, si qui fuerint, uel rebelles, ut a sua temeritate desistant, districtione simili compellentes,  quidquid occasione litterarum ipsarum per dictos abbates et prepositum, uel eorum aliquos factum esse noueritis, sublato cuiuslibet contradictionis et appellationis obstaculo, iudicetis irritum et inane, fructus medii temporis, sicut iustum fuerit, ipsi B. restitui facientes, tam eos qui usi sunt litteris antedictis, quam eos qui se ipsas a nobis mentiti sunt impetrasse, iuxta constitutionem nostram, quam ad falsariorum malitiam confutandam edidimus, remoto appellationis obstaculo, puniatis, mandatum apostolicum taliter impleturi, quod, per effectum operis, odisse comprobemini uitium falsitatis. Quod si non omnes . . . . duo uestrum, etc.

Datum Ferentini, II Idus Iulii, anno nono.



CXXI. . . . . . MAGISTRO ET FRATRIBUS HOSPITALIS DE NOuOCASTRO DE DRIENCORT. Recipiuntur bona eorum sub protectione. 


Solet annuere, etc., usque impertientes assensum, hospitale uestrum, cum personis uestris, et omnibus bonis que inpresentiarum rationabiliter possidet, aut in futurum iustis modis, prestante Domino, poterit adipisci, sub beati Petri et nostra protectione suscipimus. Specialiter autem ecclesiam Sancti Nicolai de Menonualt, et grangiam de feudo de Periers, cum omnibus pertinentiis suis, sicut eas iuste ac pacifice possidetis, auctoritate uobis apostolica confirmamus, et presentis scripti, etc. Nulli ergo,  etc. Si quis autem, etc.

Datum Ferentini, XuII Kalendas Augusti, anno nono



CXXII  . DECANO  , ET CAPITULO LAUDUNENSIBUS. Confirmatio statutorum Ecclesie Laudunensis.




CXXIII. . . . . . EPISCOPO LAUDUNENSI  . Ut magistro Alberico in Ecclesia Laudunensi prebendas conferat. 

Si uiros scientia preditos litterarum, ac morum honestate conspicuos, ad ecclesias tuo commissas regimini assumere procurares, preter laudem hominum, diuinam posses gratiam promereri, quia,  sicut Deus honoratur in talibus, sic eorum prouisio ei non immerito creditur esse grata. Certa sane multorum relatione didicimus, quod dilectus filius, magister Albericus, tanta morum honestate prefulget, ut eius exposcant merita merito sibi in ampliori ecclesiastico beneficia prouideri. Cum autem olim pro dilecto filio S. apostolicas recepisses litteras et mandatum, ut ei in Ecclesia Laudunensi in prebendali beneficio prouideres, tu prebendam, quam primo uacare contigit, eidem magistro in elusionem mandati apostolici contulisti, stallum eidem in choro, et locum in capitulo faciens assignari, qua cum postea, iustitia exigente, fuerit destitutus, in nullo sibi postmodum prouidere curasti, licet multoties,  sicut accepimus, ad hoc obtulerit se facultas. Nolentes igitur quod idem magister spe sua taliter  defraudetur, et quod per te factum est circa ipsum illusorium habeatur, fraternitatem tuam monemus attente et hortamur, per apostolica scripta precipiendo mandantes quatenus prebendam unam eidem magistro conferas in Ecclesia Laudunensi, ut per eum, qui ad hoc moribus et scientia perhibetur idoneus, tam tua quam ipsius Ecclesie utilitas procuretur, ac nos, si pro eo fuerimus exauditi, fraternitati tue digna gratiarum teneamur obsequi actione; attentius prouisurus ut preces nostre pariter et mandatum debitum sortiantur effectum, quas porrigendas duximus solummodo propter Deum.

Datum Ferentini, IX Kalendas Augusti, anno nono.



CXXIu. . . . . . DECANO  ET CAPITULO LAUDUNENSIBUS. Ut, si exoriantur controuersie inter capitulum et episcopum super consuetudinibus Ecclesie testes possint producere canonicos ipsos. 


Solet annuere, etc., usque postulationibus inclinati, auctoritate uobis presentium indulgemus, ut, si quando super consuetudinibus ecclesie uestre inter uos et episcopum, uel archiepiscopum uestrum, controuersia mota fuerit, ad illas probandas, fratres uestros, qui sint omni exceptione maiores, testes producere ualeatis, et quod per eos fuerit sufficienter ostensum inuiolabiliter obseruetur, dummodo contrarium non existat canonicis institutis. Nulli  ergo . . . . . nostre concessionis, etc. Si quis autem, etc.

Datum Ferentini, IX Kalendas Augusti, anno nono.



CXXu. CAESARAUGUSTANO EPISCOPO. Quod tollat statutum factum quod, nisi omnes canonici consenserint, nullus possit recipi in canonicum, uel intelligatur omnes, id est maior pars. 

Per tuas nobis litteras intimasti quod canonici ecclesie tue iuramento se communiter astrinxerant, ut nullus in canonicum reciperetur ab eis, nisi de communi consensu totius capituli proueniret, unde plerumque contingit, ut, sub huiusmodi iuramenti pretextu, canonicorum aliquis appellationem ad  sedem apostolicam interponens, receptionem illius impediat, quem maior et sanior par capituli duxerit eligendum. Licet igitur in huiusmodi iuramento intellexisse predicti canonici uideantur, ut nullus admitti posset in concanonicum eorumdem, nisi pariter in illum consenserint omnium uoluntates; quia tamen id indiscretum et presumptuosum fuisse dignoscitur, nisi, secundum canonicas et legitimas sanctiones, intelligatur a toto fieri quod fit a maiori et saniori parte totius, nos, ex debito commissi  nobis officii, tam utilitati eiusdem ecclesie, quam ipsorum concanonicorum saluti ac fame, prouidere uolentes, fraternitati tue per apostolica scripta mandamus quatenus ipsis iniungas, ut ab huiusmodi iuramento auctoritate nostra communiter se absoluant, ut, eo non obstante, debitam firmitatem obtineat, quod a maiori et saniori parte rationabiliter fuerit constitutum.

Datum Ferentini, XI Kalendas Augusti, anno nono.



CXXuI. GUALTERO CLERICO, B. IMPERATORIS CONSTANTINOPOLITANI ILLUSTRIS, PRAEPOSITO ECCLESIAE SANCTAE MARIAE, QUAE GRAECE Ypanimnitos, ET LATINE Misericordia  NUNCUPATUR. Confirmatur sibi prepositura. 


Iustis petentium, etc., usque assensu. Preposituram Sancte Marie Ypanimnitos, sicut eam iuste possides et quiete, auctoritate tibi apostolica confirmamus et presentis scripti, etc. Nulli ergo, etc. Si quis autem, etc.

Datum Ferentini, X Kalendas Augusti, anno nono.



CXXuII. LAMBERTO, PRESBYTERO, CAPELLANO B. CONSTANTINOPOLITANI IMPERATORIS ILLUSTRIS, PRAEPOSITO SANCTI MICHAELIS CONSTANTINOPOLITANI. Confirmatur simile. 

Iustis petentium, etc., usque assensu. Preposituram  ecclesie Sancti Michelis, sicut eam iuste possides et quiete, auctoritate tibi apostolica confirmamus, et presentis scripti, etc. Nulli ergo, etc. Si quis autem, etc.

Datum Ferentini, X Kalendas Augusti, anno nono.



CXXuIII. ABSALONI PRESBYTERO. Prepositura in ecclesia Beate Marie de Scota apud Constantinopolim, sicut eam iuste possidet et quiete, auctoritate apostolica ei confirmatur. 

Iustis petentium, etc., usque prosequente complere. Eapropter, dilecte, etc., usque precibus inclinati, preposituram in ecclesia Beate Marie de Scota  apud Constantinopolim, sicut eam iuste possides et quiete, auctoritate tibi apostolica confirmamus, et presentis scripti, etc. Nulli ergo, etc. Si quis autem, etc.

Datum Ferentini, X Kalendas Augusti, anno nono.



CXXIX. GUALTERO DE CURTRACO. Confirmatur institutio sua. 

Iustis petentium, etc., usque prosequente complere.  Cum igitur dilectus filius, B.  tituli Sancte Susanne presbyter cardinalis, apostolice sedis legatus, in ecclesia Sancte Sophie Constantinopolitane te canonicum instituerit, nos, tuis precibus benignum prebentes assensum, institutionem ipsam, sicut canonice facta est, ratam habentes auctoritate apostolica confirmamus, et presentis scripti, etc. Nulli ergo, etc. Si quis autem, etc.

Datum Ferentini, uIII Kalendas Augusti, anno nono.



CXXX  . PATRIARCHAE CONSTANTINOPOLITANO. Quod non teneatur obseruare iuramentum factum per eum cum uenetis, quod nullum recipiet in canonicum Sancte Sophie, nisi sit uenetus. 


[Ad hoc Deus apostolice sedis antistitem, qui plenitudinem habet ecclesiastice potestatis, super gentes et regna constituit, ut, iuxta uerbum propheticum, euellat et destruat, dissipet et disperdat, que in agro Dominico, sue culture commisso, inutilia repererit et nociua, iuxta quod alibi sibi precipitur a Domino per prophetam: Dissolue colligationes impietatis, solue fasciculos deprimentes . Nos igitur, attendentes iuramentum illud, quasi prorsus illicitum, non esse seruandum, quod a te uenetiis constituto fuit a uenetis uiolenter extortum, sicut tua nobis insinuatio patefecit, ut uidelicet neminem sis facturus canonicum in ecclesia Sancte Sophie, nisi uenetum natione, uel qui continue per decennium  uenetiis habitasset, quodque bona fide modis omnibus, quibus poteris, laborabis, ut semper in ecclesia Sancte Sophie sit uenetus patriarcha, saluo tamen in omnibus apostolice sedis iure, auctoritate, reuerentia et honore, licet hec conditio sic a te fuerit adiecta, ut non sit in scriptis »redacta, presentium tibi auctoritate mandamus, et in uirtute Spiritus sancti districte precipimus quatenus iuramentum illud nequaquam obserues, cum sanctuarium Dei non sit hereditario iure ab aliquibus possidendum, sed, in omni gente, qui facit iustitiam acceptus sit Deo, precauens diligenter, ne, post hoc apostolice sedis preceptum, in premissis articulis utcunque delinquas  . Quia, si de  cetero solos uenetos in ecclesia Sancte Sophie canonicos institueris, uel ad hoc impenderis operam qualemcunque, ut semper in eadem ecclesia sit uenetus patriarcha, neminem in ipsa  ponendo canonicum, nisi iuret, quod nunquam aliunde, nisi de uenetis, eliget aut recipiet patriarcham, nulla deinceps ratione super his poteris excusari. Sed, nec illud obserues, quod absque iuramento diceris promisisse, ut neminem archiepiscopum,  preter uenetum, in tota facias Romania  .« Ne uero, pretextu iuratorie cautionis, aut cuiuscunque promissionis obtentu, talia de cetero presumantur, aut, si presumpta sunt, obseruentur, nos, obligationes huiusmodi auctoritate apostolica irritamus, sub interpositione anathematis prohibentes, ne quis eas obseruare presumat, tibique precipimus ut id canonicis Sancte Sophie, non solum institutis, sed etiam instituendis, caute denunties, quatenus hoc nefas ualeant euitare  . »Licet autem plus debueris Deum timere quam homines, ne iurares aliquid proter homines contra Deum, si tamen in illo iuramento, per uim et metum extorto, prescriptam adhibuisti cautelam, ut iuraueris, saluo in omnibus apostolice sedis  iure, auctoritate, reuerentia et honore, nos tibi, delictum tuum humiliter confitenti, de speciali gratia indulgemus, ut huiusmodi iuramentum nullum tibi possit preiudicium generare, dummodo preceptum, quod salubriter tibi fecimus, ad saluandum ius, auctoritatem, reuerentiam et honorem apostolice sedis, contra cuius statuta ea que sunt iurata redundant, fideliter exsequaris  .« Ceterum, etsi prescripta nobis a tuis nuntiis secreto fuerint intimata  , noueris tamen pro certo, quod quedam eorum certa relatione prius fuerant nostris auribus patefacta. Nulli ergo omnino hominum . . . . . hanc paginam nostre cassationis, inhibitionis, constitutionis, preceptionis et concessionis, etc.

 Datum Ferentini, XI Kalendas Iulii, anno nono.



CXXXI. . . . . . . . Deest inscriptio. Conceduntur represalie contra bona Placentinorum emulantium. 

Nisi praua populi Placentini societas, quasi membra carnium eius qui malis operibus delectatur, sibi mutuo cohereret, et, ueluti squamme Leuiathan, quarum una uni coniungitur, et per eas spiraculum non incedit, contra seruos Domini sese in unum globum perfidie glomerasset, uel flagello uirge super eius scelera uigilantis attrita, uel saltem, iam postquam in omnem pene terram exiuit sonus iniquitatis ipsius, publico rubore confusa, colligationes  impietatis sue forsan dissoluisset. uerum, cum frontem sibi fecerit meretricis, et ita propter peccatum suum a Domino sit cor proprium indurare permissa, ut nec lese conscientie uermem sentiat, nec in conspectu gentium, quibus, cum ante nota fuisset, per sceleris est infamiam facta notior, erubescat, de ipsa quidem posse uidetur illud nobis prouerbium Sapientis aptari: Si quasi ptisanas stultum in pila de superferiente pilo contuderis, stultitia  eius non auferetur ab eo . Licet igitur super ea conqueri ualeamus, cum propheta dicentes: Curauimus Babylonem, et non est sanata , interfecimus et perdidimus populum istum, et non sunt reuersi a uiis suis, experiri tamen adhuc uolentes, si forte non renuant accipere disciplinam, priusquam Dominus plaga inimici affligat eos, et nos in ipsos manum nostram durius aggrauemus, ut qui hactenus quasi leui uerbere sunt percussi, non attendentes quod grandinem coruscatio, et gratia uerecundiam antecedat, uulnere demum insanabili feriantur, erga eos leuioribus adhuc curis duximus insistendum. Quocirca, fraternitati uestre in uirtute obedientie per apostolica scripta districte precipiendo mandamus,  quatenus mercimonia, seu quelibet bona, que de mercatoribus Placentinis in uestrum, seu uestrorum posse deuenerint, detinere curetis, et faciatis ab aliis detineri, donec populus Placentinus Ecclesie, matri sue, quam offendit grauiter, et offendere non desistit, de damnis et iniuriis irrogatis debitam satisfactionem impendat; contradictores, si qui apparuerint, uel rebelles, per censuram ecclesiasticam, appellatione postposita cogentes.

Datum Ferentini, uII Kalendas Augusti, anno nono.



CXXXII  . REMENSI ARCHIEPISCOPO, SANCTAE ROMANAE ECCLESIAE CARDINALI, APOSTOLICAE SEDIS LEGATO  , ET SUFFRAGANEIS EIUS. Sententiam excommunicationis, quam episcopus Cameracensis in Cameracenses quosdam ciues malefactores tulerat, obseruari iubet. 


Angustias et erumnas, quibus uniuersum corpus Ecclesie, a planta pedis usque ad uerticem, miserabiliter concutitur et turbatur, intentissime cogitantes, uehementi dolore cordis afficimur, eo autem molestius, quo specialius illius tenemur imitari uestigia, qui, sicut ipsemet asserit, infirmabatur infirmantibus fratribus, et scandalizatis aliis utebatur. Sane, filii mundi huius, quos prudentiores filiis lucis ipsa ueritas protestatur, iam non sicut uulpes paruule, sed leones feroces exterminant, et  deuorant uineam Domini Sabaoth, et sic obcecatum est insipiens cor eorum, ut non ipsos retrahat timor Dei, nec reuerentia filialis, quin eius Ecclesiam crudelitate persequatur hostili, nec satis est furori eorum secularia contra iustitiam occupare, quinimo ipsam edificii spiritualis compagem dissoluere ac destruere temeritate damnabili moliuntur. Ut autem ad presens de reliquiis taceamus, quorum in hoc mari magno et spatioso multitudo in tantum excreuit, ut, sicut iniquitatum, ita nec iniquorum sit numerus, ciues Cameracenses, benignitate, qua eos uenerabilis frater noster . . . . episcopus  eorumdem  , semper blande rexerat, et mansuete tractauerat, abutentes, se in insolentiam contumaciter erexerunt, et, nouo proditionis genere, non coacti, sed uoluntarii, ab ipsius impudenter obsequiis recedentes, in manus persequentium se dederunt, et, ut eorum iniquitatibus nichil desit, oppida et alias possessiones Cameracensis Ecclesie, quas fidelitatis debito manutenere ac defendere tenebantur, armis et incendiis inuadentes, ac per uiolentiam occupantes, eodem episcopo penitus spoliato, tam pertinaciter quam impudenter detinere presumunt, propter que cum excommunicati fuissent, ut uel sic a morte anime conuerterentur ad uitam, ex adipe prauitatis heretice, in contemptum Dei et uniuersalis Ecclesie, sacerdotes apostatas,  apostolice sedis obedientiam publice detestantes, uiolatis ecclesiis, celebrare fecerunt. Nolentes ergo dissimulare aut negligere hunc excessum, sed ita cupientes eorum insolentiam ferro ultionis abscindere, ut, terrore deriuato ad posteros, facinus non redeat in exemplum, fraternitati uestre per apostolica scripta districte precipiendo mandamus, quatenus sententiam, quam idem episcopus in eosdem ciues Cameracenses et alios bonorum suorum raptores, uidelicet Willelmum patruum, Willelmum aduocatum Aquen. Sibodorum, Niuolonum Bailiuum, Baldum de Brai, Iterium regium hostiarium, Ioannem Piscem, Alelmum Tuebouf, Radulfum Molendinarium, et quoscunque alios, propriis nominibus exprimendos, seu temere communicantes  eisdem, et impartientes auxilium, consilium, uel fauorem, rationabiliter tulit, uel duxerit proferendam, sublato cuiuslibet contradictionis et appellationis obstaculo, per omnes dieceses uestras, singulis diebus Dominicis et festiuis, pulsatis campanis, et candelis accensis, ac in singulis ecclesiis uobis subditis, sententiam renouantes, et denuntiantes ipsos in nundinis specialiter arctius euitandos, faciatis inuiolabiliter obseruari; publicationem etiam personarum et rerum eorumdem ciuium Cameracensium, de iure communi, uel consuetudine speciali, ab ipso episcopo rationabiliter factam, simul cum predicta denuntiari sententia modo simili faciatis; mandatum apostolicum taliter  exsequentes, quod uestra desidia, uel negligentia, rigor ecclesiastice sententie nequeat eneruari, sed potius uestro studio et sollicitudine diligenti, ad sufficientem damnorum restitutionem, et iniuriarum satisfactionem congruam, compellantur inuiti, et, cum dictus episcopus, uel eius nuntius, securum transitum per partes non habeat Gallicanas, tu, frater archiepiscope, per tuum nuntium nostras litteras facias tuis suffraganeis presentari.

Datum Ferentini, III Idus Iulii, anno nono.



CXXXIII. CLEMENTI, PRAEPOSITO SANCTI STEPHANI CONSTANTINOPOLITANI. Confirmatur prepositura. 


Cum a nobis petitur quod iustum est et honestum, etc., usque impertientes assensum, preposituram ecclesie Sancti Stephani Constantinopolitani, sicut eam iuste possides et quiete, auctoritate apostolica confirmamus, et presentis scripti, etc. Nulli ergo, etc. Si quis autem, etc.

Datum Ferentini, u Kalendas Augusti, anno nono.



CXXXIu. MAGISTRO CLEMENTI, CANONICO SANCTAE SOPHIAE CONSTANTINOPOLITANAE. Super simile. 


Iustis petentium, etc., usque effectu prosequente complere. Cum igitur dilectus filius noster, P.  tituli Sancti Marcelli presbyter cardinalis, apostolice sedis legatus, in ecclesia Sancte Sophie Constantinopolitane te canonicum instituerit, nos, tuis precibus benignum prebentes assensum, institutionem ipsam, sicut canonice facta est, ratam habentes, auctoritate apostolica confirmamus, et presentis scripti, etc. Nulli ergo, etc. Si quis autem, etc.

Datum Ferentini, u Kalendas Augusti, anno nono.



CXXXu. BARENSI ARCHIEPISCOPO  , ET EPISCOPO SALPENSI  . Quod causam inter archiepiscopos Tranensem et Acherontinum uideant et defendant. 


Licet illam geramus de uenerabili fratre nostro . . . . . Tranensi archiepiscopo  , apostolice sedis legato, fiduciam, ut in officio sibi commisso cum discretione ac maturitate procedat, quia tamen . . . . . . Acherontinus archiepiscopus  , tam per se quam per alios, diu multumque de ipso conqueri non cessauit, asserens quod, post appellationem ad nos legitime interpositam, eum iniuste ab officio  pontificali suspendit, nos, qui ex debito apostolice seruitutis sapientibus sumus et insipientibus debitores, tam illi deferre quam isti prouidere uolentes, uenerabili fratri nostro . . . . . . Troiano episcopo  , et dilecto filio . . . . abbati Terre-maioris, per apostolica scripta mandauimus, ut, uocatis iis quos propter hoc noscerent euocandos, et ueritate sollicite inquisita, si constaret ipsis eumdem legatum suspensionis sententiam, post appellationem ad nos  legitime interpositam, in predictum archiepiscopum protulisse, denuntiarent eam penitus non tenere, aut, si forsan ipsum alias suspendisset iniuste predictam suspensionis sententiam relaxarent, nichilominus inquirentes de iis, que contra ipsum archiepiscopum apostolatui nostro suggesta fuerant, que predictus legatus eis plenius explicaret, et, si reperirent innocentem eumdem, ipsum absoluerent penitus ab obiectis, ac eum canonica pena percellerent, si culpabilem inuenirent. Si uero probari non posset, quod sepedictus legatus processisset perperam contra ipsum, prelibatam suspensionis sententiam facientes inuiolabiliter obseruari, una cum ipso legato fideliter in inquisitione procederent facienda. Ipsi uero super hoc nobis taliter rescripserunt,  quod predicto Tranensi archiepiscopo suis litteris mandauere, ut, si contra predictum Acherontinum archiepiscopum proponere uellet aliqua, per se, uel responsalem sufficientem, ea proponeret coram ipsis; qui respondit eisdem, quod nichil habebat contra predictum archiepiscopum proponendum, sed uideri sibi eos asseruit excessisse, in eo quod ei mandauerant, ut sub examine suo contra predictum archiepiscopum proponeret, si qua uellet, cum ipse superiorem illis iudicem se astrueret, eosque sue, se uero ipsorum iurisdictioni subiici non debere. Cumque demum ad instantiam suam sibi litterarum nostrarum copia facta esset, idem legatus, illi uerbo inherens, quod predicte littere continebant, ut uidelicet in inquisitione fideliter  facienda predicti episcopus et abbas pariter procederent cum eodem, dicebat eos in nullo articulo posse procedere sine ipso, et sic se tertium iudicem in omnibus capitulis astruebat, contra quem predicti iudices responderunt, quod hoc de iure facere non ualebat, quia, cum ageretur de illo, quod predictus Acherontinus archiepiscopus, post appellationem ad sedem apostolicam interpositam, ab eo se querebatur esse suspensum, ipse in causa sua reus et iudex non poterat simul esse; sed, si dictus Acherontinus archiepiscopus probare non posset contra se perperam fuisse processum, in inquisitione facienda procederent cum eodem. Tandem uero, cum ipsum peremptorie citauissent, et significassent, se, si die locoque statuto, si qua uellet  per se uel procuratorem contra nominatum archiepiscopum non proponeret, iuxta mandatum apostolicum in ipso negotio processuros, quia legatus idem in suo uidebatur negotio claudicare, ac incerta pro certis, eorum animos suspendendo, proponere, ueniente statuto die, allegationes Acherontini archiepiscopi, presentibus nonnullis uiris prudentibus, audierunt, testesque recepere iuratos, et, diligenter  examinantes eosdem, dicta ipsorum redegerunt in scriptis, per que constitit manifeste, sepedictum legatum, post appellationem ad sedem apostolicam legitime interpositam, in eumdem archiepiscopum suspensionis sententiam protulisse, ac nichilominus alias ipsum contra iustitiam aggrauasse; unde, ipsi de consilio assessorum pronuntiarunt, illam sententiam non tenere, predictum archiepiscopum ab ea penitus absoluentes, ac per totam fecerunt Acherontinam diecesim nuntiari, ut, si qui forent qui uellent obiicere aliquid contra ipsum, sub eorum examine proponere procurarent. Cumque non compareret aliquis contra eum, qui proponere quidquam uellet, memoratus archiepiscopus cum multis compurgatoribus suam innocentiam expurgauit; quem  reperientes predicti iudices innocentem, absoluerunt sententialiter ab obiectis. Predictus uero legatus quemdam nuntium ad eos, post latam sententiam, destinauit, qui nichil aliud dixit ipsis, nisi quod in uocem appellationis erupit, et illicentiatus abscessit. Econtra, sepedictus Tranensis archiepiscopus suis nobis litteris intimauit, quod episcopus et abbas predicti, tertio die Iunii, eum per suas litteras citauerunt, ut se coram ipsis apud Fogiam presentaret, nullo sibi termino assignato, quibus ipse per litteras suas respondit, quod, si de apostolico sibi mandato constaret, paratus erat in omnibus obedire, rogans attentius ut, eiusdem mandati copia sibi facta, diem et locum communem et tutum prefigerent, ad quem accedere secure ualeret, inserens  in litteris suis formam appellationis huiusmodi, ut, si forte in aliquo uellent illi procedere, antequam locum communem et tutum prefigerent, et terminum competentem, ipse ad sedem apostolicam appellabat. Infra octo denique dies, dictus Troianus episcopus, cui, sicut in suis litteris habebatur, abbas Terre-maioris commiserat uices suas, iterum scripsit ei, nullo sibi loco uel termino assignato, ut uidelicet ei per suas litteras intimaret, utrum predicto Acherontino archiepiscopo obiicere uellet aliquid, an renuntiare proposite questioni; super quo legatus ipse respondit quod, etsi alias aduersus ipsum nichil haberet, uolebat tamen cause personaliter interesse ad defendendum sententiam, quam in eum  iuste se asserebat, et nulla prorsus appellatione interposita, protulisse, et ad inquisitionem obiectorum eidem, iuxta mandatum apostolicum, faciendam. uerum, quia dictum episcopum ad absolutionem ipsius archiepiscopi presenserat esse precipitem, incontinenti ad ipsum cum litteris nuntium destinauit, humiliter postulans, ut octo sibi saltem dierum spatium indulgeret, quo ad eum pro facto ipso posset procuratores idoneos destinare, appellans, tam per nuntium, quam per litteras, in forma que superius est expressa. Cum autem idem episcopus, infra octo illos dies, sine ipsius legati uel procuratorum suorum presentia, se promiserit nullatenus processurum, postmodum, infra spatium illud, antequam procuratores sui peruenire possent ad  ipsum, duodecimo die mensis Iunii, post appellationes toties interpositas, in absentia dicti legati uel procuratorum suorum, corruptus pretio, sicut a multis probabiliter dicitur, eidem archiepiscopo uenalem absolutionem indulsit. Sequenti uero die post absolutionis huiusmodi sententiam promulgatam, procuratores eiusdem legati peruenerunt ad ipsum, et a sententia ipsa de superabundanti cautela sedem apostolicam appellarunt. Ceterum, cum idem Acherontinus archiepiscopus, occasione illius sententie, presumeret tam publice quam solemniter celebrare, quia predictus legatus illam sententiam reputabat inanem, auctoritate apostolica districte precipiendo mandauit eidem, ut celebrare diuina de cetero non auderet, aut se administrationi temporalium immiscere,  donec super hoc mandatum apostolicum emanaret, nichilominus per totam Ecclesie Acherontine parochiam, tam episcopis quam abbatibus et uniuerso clero, eadem auctoritate districte prohibens, ut ei nullus intenderet, nec in temporalibus, nec spiritualibus obedire, donec super hoc mandatum a nobis reciperent speciale, ut sic mandato predicti episcopi obuiaret, qui per parochiam totam scripserat, ut ei tam in temporalibus quam in spiritualibus responderent. Nos igitur, diligenter auditis que nobis hinc inde scripta fuerunt, intelleximus memoratum Tranensem archiepiscopum in hoc perperam processisse, quod in negotio, per commissionem aliis factam sue iurisdictioni substracto, post appellationem ad sedem apostolicam interpositam,  quam prosequi maluit quam remittere, prenominato archiepiscopo auctoritate legationis inhibuit, ne celebrare diuina, uel administrationi temporalium se presumeret immiscere, neue quisquam de suffraganeis, uel abbatibus, aut clericis sibi subditis, eidem in temporalibus uel spiritualibus responderet. Unde nos inhibitionem huiusmodi iuribus carere censemus; dictos autem episcopum et abbatem nichilominus perperam processisse cognouimus, ex eo quod, post appellationem ad nos rationabiliter interpositam, presertim, cum in litteris commissoriis nullum esse appellationis obstaculum interclusum, ad inquirendum de his que, secundum apostolici formam mandati, non debebant inquirere, nisi ab  ipso legato sibi fuissent expressa, non sunt ueriti prosilire, ipsumque Acherontinum archiepiscopum ab obiectis absoluere presumpserunt, quasi purgatione recepta, cum nichil eis fuisset de indicenda purgatione mandatum, quare, nos, et absolutionem et purgationem huiusmodi decernimus irritam et inanem. Quia uero in aliis legatus et delegati discordant, fraternitati uestre per apostolica scripta precipiendo mandamus, quatenus, uocatis qui fuerint euocandi, et inquisita diligentissime ueritate, si uobis constiterit quod predictus Tranensis archiepiscopus bis tantum sine peremptorio fuerit edicto citatus, aut quod in ipsis citationibus nulla certa dies ei fuerit assignata, uel quod inducias octo dierum non potuerit obtinere, seu quod appellationi ad  nos interposite non fuerit cum debita humilitate delatum, relaxationem suspensionis carere uiribus decernatis; in eum statum negotium reducentes, in quo fuit, quando a nobis prescripta commissio emanauit; alioquin, relaxationem suspensionis faciatis in suo robore permanere. Ne uero idem negotium, non sine damno rerum et periculo animarum, ulterius protrahatur, uolumus et mandamus, quatenus uos, de quorum discretione plenam fiduciam obtinemus, cum idem archiepiscopus, qui captiuus dicitur detineri, libertati fuerit restitutus, secundum formam prescripte commissionis, appellatione remota, in ipso negotio procedatis, siue in solo inquisitionis articulo, si suspensionis sententiam inueneritis rationabiliter relaxandam, siue in toto negotio,  si relaxatio suspensionis per uos fuerit irritata, sollicite prouisuri, ut, Deum habentes pre oculis, non declinetis ad dexteram uel sinistram, finesque mandati taliter custodire curetis, ne ualeatis merito reprehendi, sed potius commendari.

Datum Ferentini, uI Kalendas Augusti, anno nono.



CXXXuI. FRATRI AUGUSTINO, ECCLESIAE SANCTAE MARIAE DE NORTON. REGULARI CANONICO. Quod nomen sibi impositum, non in baptismate, sed in professione, retineat. 

Cum, antequam esses regularem uitam professus,  ex impositione baptismatis Henricus fueris appellatus, ac demum per factam professionem, te quasi mutatum in uirum alterum . . . prior tuus, uocari decreuerit Augustinum, nostro humiliter apostolatui supplicasti, ut uel primum tibi dignaremur uocabulum restituere, uel posterius confirmare, quia dubitas, ne post fata per illa suffragia non iuueris, que tibi fraterna caritas sub altero nominum predictorum impendet; super quo deuotioni tue duximus respondendum, quod secure potes nomen tibi tempore professionis impositum retinere, sicut et nos illud indubitanter uocabulum retinemus, quod nobis fuit in suscepto apostolice seruitutis officio, Domino disponente, mutatum.

Datum Ferentini, III Kalendas Augusti, anno  nono.



CXXXuII. . . . EPISCOPO  . . . ARCHIPRESBYTERO, ET CAPITULO PADUANO. Quod recipiant C. clericum in canonicum. 

Non est incongruum, uel absurdum, si de illorum sumus prouisione solliciti, per quos ecclesiis, a quibus obtinuerint beneficia, posse credimus utiliter deseruiri, ad hoc prelatorum animos inuitantes, ad quod ex officio iniuncto sibi tenentur, nec  in hoc se debent difficiles exhibere, cum nos, eorum uolentes honori deferre, id fieri postulamus per eos quos possemus exsequi per nos ipsos, penes quos potestatis ecclesiastice residet plenitudo, ceteris in partem sollicitudinis euocatis. Pro dilecto itaque filio, magistro Bonifacio, litteratura et moribus commendando, uniuersitatem uestram rogandam duximus attentius et monendam, per apostolica uobis scripta mandantes, quatenus, ipsum pro reuerentia beati Petri et nostra in fratrem et canonicum admittentes, prebendale beneficium in ecclesia uestra eidem liberaliter assignetis, ut preces et mandatum nostrum uideamini, sicut conuenit, exsecutione celeri compleuisse, ac idem ad obsequium ecclesie uestre fortius obligetur, nosque  deuotionem uestram possimus in Domino commendare.

Datum Ferentini, II Nonas Augusti, anno nono.



CXXXuIII  . . . . ARCHIEPISCOPO TYRENSI  . Quod mittat ad curiam probationes suas super ecclesia Sancti Marci apud Tyrum, quam queruntur ueneti occupatam. 

Querelam dilecti filii, nobilis uiri . . . ducis uenetorum, recepimus continentem, quod tu ecclesiam Sancti Marci, cum aliis que habent ueneti apud Tyrum, post appellationem ad nos rationabiliter  interpositam, in multis contra iustitiam aggrauasti. Quocirca, fraternitati tue per apostolica scripta mandamus, quatenus per te ipsum ea taliter corrigas et emendes, quod ei nulla de te iusta remaneat materia conquerendi. Alioquin, uenerabili fratri nostro . . . Hierosolymitano patriarche  , et dilecto filio, P.  titulo Sancti Marcelli presbytero cardinali, apostolice sedis legatis, per nostras damus litteras in mandatis, ut, reuocato in statum debitum, si quid per te, uel per alium, post appellationem ad nos legitime interpositam, aut alias iniuste inuenerint attentatum, audiant si quid fuerit questionis, et, si partes consenserint, iustitia uel concordia illud, sublato appellationis obstaculo, terminare procurent; alioquin, causam instructam,  ad nostrum remittant examen, prefigentes partibus terminum competentem, quo se nostro conspectui representent sententiam recepture. Si uero pars uenetorum maluerit coram nobis testes et instrumenta producere, ipsi, lite contestata, nichilominus tuas probationes recipiant, ne cogaris nimiis sumptibus et laboribus pregrauari. Tu uero, lite pendente, ab ipsorum molestatione indebita conquiescas.

Datum Ferentini, III Nonas Augusti, anno nono.



CXXXIX  . NOBILI uIRO . . . DUCI. ET POPULO uENETORUM. Reprehenduntur super inuasione Iadertin. et hortatur eos quod sint deuoti. 


»[  Apostolice seruitutis officium laudabiliter exercemus, si, iuxta quod docet Apostolus, arguimus, obsecramus, et increpamus in omni patientia et doctrina  .« Quia  ergo pater filium quem diligit corripit, et Deus quos amat arguit et castigat, idcirco, dilectos filios, nobiles uiros, R. Permar  et P. Quir. nuntios uestros, ad sedem apostolicam accedentes, paterno corripuimus affectu, uos in ipsis potius increpantes super multis et magnis offensis, quas non solum in Deum et Romanam  Ecclesiam, uerum etiam in populum Christianum, et uos  , ac proximos uestros  nequiter commisistis, presertim in Iadertine ciuitatis excidio, ubi et uos deuiastis, et exercitum Domini deuiare fecistis a dextera in sinistram, impugnantes populos Christianos, cum debuissetis expugnare perfidos Saracenos, repellendo apostolice sedis legatum, et excommunicationis sententiam contemnendo, uiolato crucis uoto in iniuriam crucifixi. Ut enim de multis iniquis operibus taceamus, que apud Constantinopolim perpetrastis diripiendo ecclesiarum thesauros, et possessiones ecclesiasticas inuadendo, uolentes quasi hereditario iure sanctuarium Domini possidere, propter quod etiam  pactiones illicitas extorsistis, dicite nobis quando uos tantum damnum restaurare  poteritis terre sancte; cum auerteritis exercitum Christianum tam grandem, tam nobilem, tam potentem, adductum et congregatum tam magno studio et labore, tam multis sumptibus et expensis, per quem procul dubio sperabatur, quod non solum Hierosolymitana prouincia recuperari deberet, uerum etiam magna pars regni Babylonici occupari? Si enim sibi potuit Constantinopolim et Greciam subiugare, quanto potius potuisset Alexandriam et Aegyptum, ac per hoc eripere terram sanctam de manibus paganorum? Certe, licet gratum sit nobis, quod Constantinopolis rediit ad obedientiam sacrosancte Romane Ecclesie matris sue, gratius tamen nobis fuisset,  si Hierusalem redacta esset in potestatem populi  Christiani. Neque putetis quod ideo minime peccaueritis, quod ciuitas una, uel altera tradita sit uobis, et illis, magis diuino iudicio, quam potentatu  mundano, quia sepe placet Deo passio flagellati, quando displicet ei actio flagellantis  , sicut euidenter ostenditur auctoritatibus tam Noui quam ueteris Testamenti. »  Non ergo nostre duritie imputetis, sed uestre ascribatis offense, quod preces, quas pro palleo destinando . . . abbati Sancti Felicis, quem uos Iadertinum appellatis electum  , per predictos nobis nuntios porrexistis, nondum  duximus admittendas, quia, cum ex iis, que per uos acta sunt contra aderam, nimis contra uos scandalizatus sit populus christianus, noluimus propter uos aliquid agere  circa Iaderam, per quod  amplius contra nos scandalizari debere  Ecclesia generalis, quod utique fieret, si ad petitionem uestram, ei palleum largiendo, absque omni satisfactione tantam remisisse uideremur offensam; cum, iuxta sententiam Salomonis, in quo quis peccat, in eo sit puniendus; quamuis hec dilatio non tam pena sit, quam cautela, per quam et nobis et uobis intendimus prouidere  .« Licet enim in hac parte non peccauerint Iadertini, quia tamen metropolitica dignitas propter uestrum honorem specialiter fuit illis ab apostolica sede concessa, ut uidelicet ecclesia uestra non solo nomine, sed pleno iure patriarchalem dignitatem haberet, cum ei subiecta fieret  metropolis Iadertina, magis in hoc uestram culpam, quam illorum penam uolumus denotare; cum nec nouum sit nec absurdum, si quando puniantur subditi pro prelatis, sicut absque propria culpa punitus est populus Isrelis, quando Dauid in ipsius enumeratione peccauit. Hoc itaque uobis per nuntios uestros, et per nostras litteras respondemus, ut uos ad satisfactionem Deo, et nobis offerendam, et exhibendam humiliter inclinetis, saltem illorum exemplo, qui licet minus peccauerint, quoniam  ad hoc facinus perpetrandum per uos tracti fuerunt, ad satisfaciendum tamen se nobis firmiter obligarunt, quatenus, cum non excusando, sed accusando uestram offensam diuinam, et nostram imploraueritis indulgentiam, ad satisfactionem uos  congruam exponentes, nos, qui uestram quoad  Deum desideramus  salutem, et uestrum quoad homines affectamus honorem, et in his, et in aliis, que digne  duxeritis postulanda, uos exaudire curemus. Interim autem, correctionem uestram equanimiter exspectantes, censuram illam suspendimus, quam uniuersorum pene sententia in uos asserit exercendam  , ut, cum, Domino inspirante, conuersi fueritis, non solum remittamus uindictam, uerum etiam  gratiam impendamus. Nec se quisquam excuset, quod his gerendis corpore non interfuit, si forsan his gestis etiam corde consensit, quia facientes et approbantes similis culpa condemnat  . Placeant igitur uobis, dilectissimi filii, uerba nostra, licet in cortice aspera, tamen suauia in medulla; quia, sicut ille nouit, qui  nichil ignorat, de corde puro, et conscientia bona, et fide non ficta procedunt; ut, sicut meliora sunt amici uerbera, quam oscula inimici, sic uos magis delectet patris correctio quam adulatio peccatoris. Non ergo uos pudeat sub illius humiliari potentia, qui solo nutu potest humiliare superbos, et humiles exaltare, concessam uobis uictoriam non uestre uirtuti, sed diuine potentie ascribentes, que, licet forsan occulto, iusto tamen iudicio, per uos alios uoluit flagellare; scientes quod nichil est magis abominabile Deo, quam ingratitudinis monstrum et prodigium arrogantie, quorum  utrumque de cordis tumore procedit. Nobis quoque cum deuotione curetis obedientiam, et reuerentiam plenariam exhibere,  propter illius gloriam  et honorem, cuius, licet immeriti et indigni, uicem gerimus, et locum tenemus, ut ipse uos in presenti protegat et exaltet, et in futuro glorificet et coronet, qui est Rex regum et Dominus dominantium, Sacerdos in eternum secundum ordinem Melchisedech.

Datum Ferentini, Nonis Augusti, anno nono.



CXL  . T.  CONSTANTINOPOLITANO PATRIARCHAE. Respondetur super quibusdam articulis continentibus statum Ecclesie Constantinopolitane. 

»[Inter quatuor]  animalia, que in medio sedis, et in  eius circuitu describuntur, facies aquile  ab Ezechiele desuper ipsorum  quatuor memoratur, quia inter quatuor patriarchales Ecclesias, Antiochenam, Alexandrinam, Hierosolymitanam, et Constantinopolitanam, que per animalia supradicta signantur  , quas apostolica sedes in medio habens, quasi filias amplectitur speciales  , cui eedem sunt  in circuitu quasi famule obsequentes, ipsa Constantinopolitana, post apostolicam sedem, excellentia preeminet dignitatis, ad cuius exaltationem tanto libentius aspiramus, quanto, ipsam tanquam  honorabilius membrum sacrosancte Romane Ecclesie arctius amplexantes, ipsius auxilio temporibus istis eamdem amplius noscimus indigere; ac tuas, qui eidem, Domino disponente, preesse dignosceris, petitiones  libentius promouere disponimus, quibus non repugnat honestas, nec aliis preiudicium generatur, cum a nobis iniuriarum actio non debeat exoriri, a quibus iura, tanquam a fonte, ad ceteros deriuantur.

Licet igitur, in quantum cum Deo possumus, tuo uelimus honori deferre, ac tuas preces effectui mancipare, [petitionem tamen illam nequiuimus exaudire, qua postulasti a nobis ut donationes ecclesiarum et beneficiorum, a dilecto filio, P.  tituli Sancti Marcelli presbytero cardinale, apostolice sedis legato, factas, te presente, ac penitus inconsulto, cum nimiam multitudinem ecclesiarum contulerit, easque iure perpetuo, absque tuo consensu  et capituli maioris Ecclesie, tradiderit possidendas, dignaremur auctoritate apostolica irritare, quoniam idem legatus per suas nobis litteras intimauit, quod quasdam ecclesias, postquam a nobis litteras legationis accepit in Constantinopolitano imperio exercende, quibusdam ecclesiis et locis religiosis Hierosolymitane prouincie contulit, quibus eedem Ecclesie ad custodiam fuerant assignate, ut uel sic subueniretur utcunque  necessitatibus terre sancte, et  quasdam quibusdam aliis locis religiosis, quorum nuntii, ad uocationem karissimi in Christo filii nostri, B. Constantinopolitani imperatoris illustris, illuc accesserant, assignauit quosdam clericos, inspecta  utilitate que de ipsorum institutione poterat prouenire, in quibusdam ecclesiis procurans canonicos  ordinare. uerum  , quia uisum est ei, quod ordinata per ipsum, post recessum eius, intenderes immutare, presentibus dilecto filio, B.  , tituli Sancte Susanne presbytero cardinale, apostolice sedis legato, et multis de clero, ac etiam temetipso, omnia que per ipsum fuerant ordinata, sedis apostolice protectioni supponens, ne ipsorum aliquid immutares, ad nostram audientiam appellauit, a tunc instanti passagio usque ad annum sue terminum appellationi prefigens. Cum igitur rationabilem terminum dictus legatus appellationi prefixerit, quam emisit, qui ex tam  rationabili causa, uidelicet obedientie bone,  et obsequio terre sancte, usque ad biennium ipsum potuit  prorogasse, appellatione pendente, iuxta canonicas et legitimas sanctiones, sicut tua fraternitas non ignorat, in ipsius absentia non debuit eorum aliquid immutari, presertim, cum presumi ualeant rite facta, donec in contrarium probaretur, et id fieri sine illorum preiudicio non ualeret, quibus dicte Ecclesie seu beneficia, auctoritate apostolica sunt collata, cum nec citati fuerint, nec absentes per contumaciam, seu conuicti, sed penitus indefensi. Si quas uero de ipsis nos duxerimus aliquibus confirmandas, iuxta communem formam id noueris faciendum, uidelicet, sicut ea iuste possident et quiete;  super eo uero mirari non debes, sicut idem legatus asserit, quod ipse, te presente ac inconsulto, ecclesias et beneficia contulit memorata, cum et tu ipse multo maiora, ecclesiam uidelicet Sancte Sophie, que caput patriarchatus existit, nec non archiepiscopatus, et episcopatus, ipso presente, et irrequisito penitus, qui uices nostras gerebat  ibidem, curaueris ordinare. Quamuis ergo tuam propter premissa petitionem, iuxta tuum desiderium, nequiuimus exaudire, tuo tamen, quantum cum nostra possumus honestate, uolentes honori deferre, fraternitati tue duximus concedendum, ut ii, qui ecclesias illas seu beneficia possident, obedientiam tibi debitam exhibeant et deuotam, nisi forte aliqua illarum ecclesiarum, ante captionem regie ciuitatis, a iurisdictione patriarche legitime fuisset exempta.

 Subsequentem uero [petitionem, qua  Ecclesias illas tibi subiici postulabas, que, priusquam Constantinopolitana ciuitas caperetur. Constantinopolitano patriarche minime respondebant, duplici ratione non duximus admittendam.  Iuris namque ratio postulauit  , ut in illorum preiudicium, quibus eedem ecclesie sunt subiecte, nichil ordinaremus  de ipsis, cum nec citati sint, nec conuicti, nec per contumaciam se absentent.] Id etiam modo fieri  prouidentia dissuasit, ne Pisani, ac ueneti, aliique quamplures, apud Constantinopolim huiusmodi habentes ecclesias  , contra imperium prouocarentur hoc tempore, qui sunt alliciendi potius blandimentis, donec illud soliditate immobili roboretur. Quod si ius tuum contra illos prosequendum duxeris tempore opportuno, faciemus, auctore Domino, super ipsis iustitie tibi plenitudinem exhiberi.

  Super obedientia uero, quam, ut tibi faceremus impendi ab archiepiscopo et episcopis regni Cypri  , similiter postulasti, fere idem, quod in precedenti petitione  , tibi duximus respondendum, cum et ipsi ante tuam exstiterint promotionem exempti, quando  uidelicet Constantinopolitana Ecclesia erat inobediens et  rebellis, et, in eorum absentia, circa statum ipsorum non debuerimus  aliquid immutare  ; iustitiam tamen non negabimus tibi, cum eam duxeris postulandam.]

Ex parte tua preterea fuit propositum coram nobis, quod quidam episcoporum Romanie, commoniti, tibi obedire contemnunt, qui tamen episcopales redditus percipere non desistunt; quidam uero ex eis ab episcopatibus fugiunt, ne ualeant commoneri, per sex menses, uel amplius suam diecesim deserentes; unde: Nobis humiliter supplicasti  , ut, super hoc tibi salubriter consulentes, qualiter circa illos, et ipsorum dieceses procedere debeas, deuotioni tue scribere dignaremur. Nos igitur, attendentes quod, propter nouitatem  mutationis imperii, et nouitatum euentus, sit cum maturitate plurima procedendum, fraternitati tue taliter respondemus, ut illos non semel, sed sepe uidelicet primo, secundo et tertio citare procures, et, si comparere  noluerint, sed in sua duxerint contumacia  persistendum, nisi  forte se appellationis clypeo duxerint muniendos, quam infra tempus legitimum prosequantur, ipsos per suspensionis et excommunicationis sententiam ad tuam obedientiam uenire compellas. Quod si  nec sic ipsorum duritia poterit emolliri, eos dilectus filius, B. tituli Sancte Susanne, presbyter cardinalis, apostolice sedis legatus, ab episcopatuum administratione remoueat, et quibus presunt ecclesiis, de personis  idoneis una tecum faciat prouideri, sed in eos degradationis sententiam non promulget, ut cum eis misericorditer, si expediat, facilius  agi possit. In ecclesiis autem illorum, qui se fraudulenter absentant, ne ad ipsos citatio ualeat peruenire, trine citationis edictum facias publicari, et, si nec sic curauerint obedire, seu etiam ultra sex menses suas deseruerint ecclesias, ut, iuxta canonicas sanctiones, eis debeant merito spoliari, contra eos quoque, sicut prescriptum est, procedatur. Cum uero legatus ad propria remearit, tibi, quandiu nobis et successoribus nostris placuerit, personaliter duximus concedendum, ut contra predictos rebelles prescripto modo procedas  tanquam a sede apostolica delegatus.

Tua insuper fraternitas postulauit ut, cum in partibus illis nimia sit episcopatuum multitudo, illos, cum nimis sint tenues, ad paucitatem redigere tibi concedere dignaremur. Nos autem ita duximus prouidendum, ut, cum id necessitas uel utilitas postulauerit, per predictum legatum, quandiu in partibus illis exstiterit, tuo tamen accedente  consilio, ualeat adimpleri, ita uidelicet, ut episcopatus non uniat, sed illi, quem fecerit ad unam ecclesiam ordinari, aliquod tales ecclesias, secundum quod  uiderit expedire, committat, quatenus, si forte pro temporis  necessitate de ipsis fuerit aliter ordinatum, quod factum est facilius ualeat immutari. Legato uero ad propria redeunte, tu, si necesse fuerit, auctoritate sedis apostolice, tanquam delegatus a nobis, facias illud idem.

Postulasti postmodum per sedem apostolicam edoceri, qualiter episcopatus illos debeas ordinare, in quibus Greci tantummodo commorantur, et illos etiam in quibus permisti sunt Greci pariter et Latini, et quos preficere debeas in eisdem. Ad  quod fraternitati tue breuiter respondemus, quod in illis ecclesiis, in quibus sunt solummodo Greci, Grecos debes episcopos ordinare, si tales ualeas reperire, qui nobis et tibi deuoti et fideles existant, et a te consecrationem uelint accipere humiliter et deuote. In illis uero, in quibus cum Latinis Greci sunt misti, Latinos preficias, et preferas ipsos Grecis.

Ceterum nobis supplicasti, ut de nostra tibi permissione liceret, constitutos et constituendos in ecclesiasticis dignitatibus, baculis, mitris, annulis, et sandalis insignire, ac dispensare cum illis qui, omissis minoribus, maiores ordines recipere presumpserunt. Nos igitur, tibi personaliter  uolentes facere gratiam specialem, auctoritate tibi presentium indulgemus, quatenus illis concedas insignia supradicta, quibus, secundum morem apostolice sedis, possint honeste concedi, ac cum illis super omissione predictorum ordinum minorum auctoritate nostra dispenses, quibus litterarum scientia et morum grauitas suffragantur, iniuncta prius illis penitentia competenti.

 Consuluit nos insuper fraternitas tua [utrum clericos, ad te sine suorum ordinatorum litteris uenientes, et offerentes prestare corporaliter  iuramentum, quod sint in quouis ecclesiasticorum ordinum constituti, debeas ad superiores ordines promouere? Nos igitur  inquisitioni tue taliter respondemus quod, nisi de ipsorum  ordinatione canonica per idonea tibi constiterit argumenta, eos nec in illis suscipere, nec ad maiores debes ordines promouere; presertim, antequam eorum conuersatio fuerit comprobata.]

Edoceri quoque de sacrificiorum et aliorum sacramentorum ritu per sedem apostolicam postulasti, utrum debeas Grecos permittere  ,  ut ea exerceant more suo, uel compellere ad ritum potius Latinorum. Ad quod fraternitati tue breuiter respondemus, ut eos tandiu in suo ritu sustineas, si per te reuocari non possint, donec super hoc apostolica sedes maturiori consilio aliud duxerit statuendum  .

[  De clericis autem  , qui ecclesias uel prebendas sibi concessas, absque  iusta et necessaria causa, tuo presertim non accedente consensu, in hac detinent nouitate  , hoc tibi duximus rescribendum  , quod, postquam congruo tempore fuerint exspectati, nisi ad illas redierint, possint eis iuste priuari, dummodo iusto non sint impedimento retenti.]

[  De monasteriis quoque Grecorum, in  seculares canonicos conuertendis, fraternitati tue taliter  respondemus quod, quandiu  per regulares uiros  , siue Grecos, siue Latinos, remanere potuerint ordinata, non sint ad seculares clericos transferenda; sed, si regulares defuerint, propter eorum defectum, in eis seculares clerici poterunt ordinari.]

»Preterea, nobis humiliter supplicasti, ut, cum difficile sit tue iurisdictioni subiectis pro singulis questionibus ad sedem apostolicam laborare, super appellationibus modum imponere dignoremur. Cum igitur sancte memorie  Gregorius papa, predecessor noster  , duxerit statuendum ut, si forte super rebus modicis, que  infra summam uiginti marcarum subsistunt, in archiepiscoporum uel episcoporum auditoriis questio uentiletur, et altera partium litigantium delusorie putauerit prouocandum, ipsi, eius appellatione contempta, infra fines suorum episcopatuum eligere iudices, qui careant suspicione, compellant, si tamen ibidem idonei poterunt inueniri, in quorum presentia iurgium sopiatur. Nos, attendentes quod nimis dispendiosum esset  et graue, propter multa maris et terre discrimina subditos tuos pro singulis querelis apostolicam sedem adire, fraternitati tue personaliter  indulgemus, quatenus in causis illis, que in tuo debent auditorio pertractari, si aliqua partium ad sedem apostolicam prouocarit, et res, super qua questio uertitur, summam non excesserit pretaxatam, non obstante appellationis obiectu, iustitia mediante, procedas, uel partes compellas in aliquos compromittere, qui, appellatione remota, causam audiant, et debito fine decidant; illud idem facturus de leuioribus causis, presertim inter personas minores, que, cum sint mere spirituales, ciuilem non continent questionem. uenetos autem, habitatores regie ciuitatis, ad soluendum  decimas personis et ecclesiis Constantinopoli existentibus, quibus de iure debent, per censuram ecclesiasticam, appellatione remota, compellas; non obstante consuetudine quam habitatores uenetiarum obseruant, ut uidelicet in morte duntaxat deciment illa que acquisierunt in uita, ne, hoc pretextu, Ecclesia Constantinopolitana suo iure fraudetur, si forsan ii, qui longo tempore Constantinopoli habitarunt, circa finem uite sue uenetias reuertantur. uerum, in his et aliis cum discretione ac maturitate procedas, impetum et facilitatem euitans, quoniam in huiusmodi satius est de tarditate aliqua, quam de uelocitate nimia reprehendi.«

Datum Ferentini, Iu Nonas Augusti, anno  nono.



CXLI  . . . NICOSIENSI ARCHIEPISCOPO  . Quod presentet se apostolico conspectui. 

Cum, secundum Apostolum, sapientibus simus et insipientibus debitores, iustas singulorum petitiones recipere nos oportet, ne, contra legem diuinam,  apud nos sit acceptio personarum. Licet autem nec tibi, nec uenerabili fratri nostro . . . Constantinopolitano patriarche, diebus istis expediat ad inuicem litigare, sicut eidem patriarche per nostras litteras intimamus, quia tamen ipse per nuntios suos institit uehementer, ut super obedientia, quam a te ac suffraganeis tuis sibi deberi contendit, faceremus ei iustitiam exhiberi, fraternitati tue per apostolica scripta mandamus, quatenus a proximo festo sancti Michelis usque ad duos annos, per te, uel responsalem idoneum, apostolico te conspectui representes, si tamen ad te ante annum unum citatio ista peruenerit, ut infra ipsum annum ad exsequendum mandatum nostrum sufficienter ualeas preparari; sciturus pro certo quod, etsi predicto  patriarche nolimus in suo iure deesse, tibi tamen in tua uolumus adesse iustitia, ut tenemur.

Datum Ferentini, Nonis Augusti, anno nono.



CXLII. T. CONSTANTINOPOLITANO PATRIARCHAE. Precipitur obseruari compositio facta inter eum et moderatorem imperii Constantinopolitani. 

[Instantia nostra quotidiana, sollicitudo uidelicet Ecclesiarum omnium, que nobis imminet, Domino disponente, nos admonet et inducit, ut iis, que deliberatione prouida pro Ecclesiarum utilitatibus ordinantur, robur apostolicum apponamus, ne tergiuersatione malorum, qui Ecclesiarum profectibus  inuident et quieti, ea in detrimentum ipsarum ualeant reuocari. Cum igitur inter te, et clerum tibi commissum ex una parte, et dilectum filium, nobilem uirum, Henricum, moderatorem Constantinopolitani imperii, barones, milites et populum ex altera, super recompensatione facienda ecclesiis de possessionibus earumdem, amicabilis compositio intercesserit, nos, necessitatem temporis attendentes, compositionem ipsam, sicut sine ui et dolo prouide facta est, et ab utraque parte de certa scientia libere ac sponte recepta, precipimus firmiter obseruari, dummodo circa possessiones et prouentus huiusmodi nulli preiudicium generetur. Ad maiorem autem notitiam, formam compositionis eiusdem, prout continetur in instrumento exinde confecto,  de uerbo ad uerbum huic pagine duximus inserendam.

In nomine Domini Dei et Saluatoris nostri Iesu Christi, anno Domini millesimo ducentesimo sexto, mense Martii, indictione nona, Constantinopoli. Hec est forma concordie facte inter dominum Benedictum, tituli Sancte Susanne presbyterum cardinalem, apostolice sedis legatum, et dominum Thomam Maurocenum, sancte Constantinopolitane Ecclesie patriarcham, ex una parte, et dominum Henricum, et barones, et milites et populum ex alia, in conquisitis et acquirendis intra et extra imperium Romanie  . Dominus Henricus, de consilio et  assensu omnium principum, baronum, militum et populi, dat ecclesiis, et promittit se daturum in earumdem recompensationem possessionum, sicut inferius denotatur, extra muros ciuitatis Constantinopolitane, quintamdecimam partem omnium possessionum, ciuitatum, castrorum, casalium  , camporum, uinearum, nemorum, siluarum, pratorum, pomeriorum, hortorum, salinarum, passagiorum, teloneorum terre et maris, piscariarum in mari et in aqua dulci, et omnium possessionum, etsi in presenti scripto non reperiantur in solidum declarate: his exceptis, quod de terra, quam habent iuxta muros nominate ciuitatis, a porta aurea usque ad portam Blacherne, infra murum ipsius et mare, dare quintamdecimam nullatenus tenebuntur; nec  etiam de casalibus monete, in quorum repensationem casalium dominus Henricus et predicti, secundum eorumdem casalium ualorem, in prima conquisitione satisfacere de quintadecima ecclesiis tenebuntur. De commerdio  , quod infra Constantinopolim uel extra nomine ciuitatis receperint, quintamdecimam non dabunt. Si in ipsa ciuitate Constantinopolitana, nomine alterius ciuitatis, aut loci, uel alibi, commercium soluetur, quintamdecimam dabunt Ecclesie: si uero cum aliqua ciuitate, uel castro, terra, uel insula, quam dominus Henricus subiugare sibi et imperio non poterit, per annuum censum compositum fuerit, quintamdecimam dabunt Ecclesie; sed, si feudare, uel donare, uel alienare uoluerit, hoc faciat, salua primo ecclesiarum quintadecima  parte. Diuisiones possessionum inter ecclesiam et predictos hoc modo fient, quod boni uiri, post bullatum presens instrumentum, infra octo dierum spatium ab utraque parte eligentur, qui iurati bona fide de possessione cuiuslibet terre et aque quindecim partes facient, et sortes mittent, si aliter conuenire non possint, et supra quam sors ceciderit Ecclesie, erit Ecclesie. Hec autem usque ad Pentecostes festum proximum uenturum bona fide complebuntur. Claustra quoque omnia, tam infra ciuitatem quam extra, libera erunt Ecclesie, nec in quintadecima computanda. Si de quantitate claustrorum questio oriatur, utraque partium eligat uirum idoneum, post questionem motam infra octo  dierum spatium, et illi duo per sacramentum suum tertium eligant, et quod illi tres, uel maior pars eorum, astricti sacramento, infra uiginti dies super hoc bona fide duxerint faciendum, stabile permaneat. Si pro ardua necessitate terre antiqua claustra fuerint incastellanda, incastellentur de assensu domini patriarche, uel diecesani episcopi, qui, si cum incastellatoribus concordare nequiuerint, sicut supra dictum est, de claustris questio terminetur. Dabunt etiam decimas Latinorum omnium in perpetuum, uidelicet de blado, legumine, et omnibus fructibus terre et uinearum quas excolent, uel propriis sumptibus excoli facient, et de fructibus arborum  et hortorum, quos paterfamilias in usus comedendi et munusculorum bona fide conuertet. De nutrimentis animalium, quadrupedum, et de apibus et lanis decime soluentur, et, si progressu temporis Ecclesia a Grecis decimas per exhortationem et admonitionem acquirere poterit, per eos nullum impedimentum prestabitur. Preterea, clerici et ecclesie uniuerse, et earum possessiones, et manentes in ipsis possessionibus et ecclesiis, et religiose persone, tam Grecorum quam Latinorum, et morantes cum predictis, et claustra ecclesiarum, et habitantes in eis, et qui ad Ecclesiam confugerint, liberi erunt ab omni laicali iurisdictione, secundum liberaliorem consuetudinem Francie, salua in omnibus auctoritate Ecclesie Romane, nec non et  Constantinopoleos et honore et iure domini patriarche et imperatoris et imperii et saluis in omnibus capitulis supradictis. De terris uero, que, Deo uolente, de cetero conquirentur, primo habebit Ecclesia quintamdecimam partem, antequam alicui distribuantur. Hec autem omnia dominus Henricus et barones ipsius bona fide attendent et curabunt, pro posse, effectui debito mancipare. Nulli omnino hominum liceat hanc paginam concordie uel pactionis infringere, uel ei ausu temerario contraire. Si quis autem, etc. Hanc autem compositionem dominus patriarcha pro se et successoribus suis, et hec, excepta communi parte uenetorum, se firmiter obseruaturos promiserunt. Datum Constantinopoli, apud  Sanctam Sophiam, XuI Kal. Aprilis. Nulli ergo . . . hanc paginam nostre preceptionis infringere, etc. Si quis autem, etc.

Datum Ferentini, Nonis Augusti, anno nono.



CXLIII  . R. EPISCOPO CAESARAUGUSTANO. Condemnatur abbas Pinnatensis ad solutionem decimarum et procurationem sibi faciendam. 

[Cum olim]  ad aures nostras tuam querimoniam destinasses, quod te dilectus filius . . . . . abbas Sancti Ioannis Pinnatensis  , quartis decimarum, quas in ecclesiis de Luna et de Taust. debes percipere multipliciter defraudaret, dilectis filiis . . . . . preposito Iaccen. et P . . . Montis Aragonum archidiacono  Tirasonensi, causam ipsam duximus committendam, in quorum tua pars presentia postulauit, ut abbas tibi quartam omnium decimarum sine diminutione persolueret, quam consueuisti percipere in ecclesiis antedictis. Contra quod fuit pro abbate responsum, quod, cum ecclesie supradicte ad monasterium pertineant pleno iure, nichil iuris in eis tibi poteras uindicare. Ex parte autem tua fuit propositum ex aduerso, quod tam quarta decime, quam alia iura  episcopalia, pertinebant ad te multipliciter in ecclesiis memoratis, cum siquidem eedem ecclesie in tua sint diecesi constitute, de iure communi tam quartam decime quam alia episcopalia uales petere in eisdem. Compositionem quoque, inter ecclesiam tuam et Pinnatense monasterium, mediantibus bone memorie B. archiepiscopo Terraconense, et R. comite Barchinonense, initam proponebas, per quam tibi tam cenam, quam quartam decime ac alia episcopalia in ipsis ecclesiis competere fatebaris, ad quod probandum instrumentum authenticum presentasti, asserens, quod auctoritate bone memorie Alexandri pape tertii, predecessoris nostri, eadem exstitit compositio confirmata, sicut in eiusdem authentico perspicitur contineri. Aliam similiter  compositionem, bone memorie, G. Pampilonense episcopo, et dilectis filiis, F. de Otiien, et D. monacho Sancti Ioannis, mediantibus initam, per quam deberi tibi quartam asseruisti, firmiter inducebas, super ea publicum exhibens instrumentum. Ad tuam quoque intentionem fortius roborandam prescriptionem quadragenariam allegasti, asserens, quod etsi alia defensionis adminicula non haberes, longi temporis spatio percipiendi quartam decime sepedicte, ius tibi fuerat acquisitum. Ex parte uero abbatis fuit ad ista responsum, quod ecclesie supradicte de iure communi ad Pinnatense monasterium pertinent pleno iure; siquidem illustris memorie Sancius Aragonum rex a sede apostolica indulgentiam meruit obtinere, ut, si qua loca in regno suo  de nouo populari contingeret, uel de Saracenorum manibus liberari, ecclesias construendas in ipsis libere concederet cui uellet. Cumque in castrum de Luna, habitatores postmodum induxisset, ecclesias de Luna et de Taust ibidem constructas monasterio contulit Pinnatensi, ad que probandum instrumenta supradictis confecta donationibus producebat. Petrus quoque bone memorie, Pampilonensis episcopus, in cuius diecesi predicte dicebantur ecclesie constitute, cum decimis, et aliis iuribus episcopalibus, concessit easdem monasterio memorato, sicut in eiusdem episcopi authentico continetur, et ad hoc probandum supradictus abbas testes induxit, quod in Pampilonense diecesi sunt eedem ecclesie constitute.  Proposuit etiam idem abbas, quod bone memorie Garsias, predecessor tuus, suo monasterio ipsas ecclesias cum omni episcopali iure concessit, preter consecrationes basilicarum, et quedam alia, que in authentico exinde confecto plenius continentur, propter que abbas ipse nichil in predictis ecclesiis te posse de iure petere respondebat. Compositionem preterea, tam primam quam secundam, ex tui parte propositam ea ratione pars  monasterii proposuit reprobandam, quia per impressionem, et metum principis secularis utraque compositio exstitit uiolenter extorta, quod per depositiones testium ostendere nitebatur; allegans nichilominus, quod confirmatio super tam illicita compositione obtenta non poterat tibi beneficium defensionis afferre; confirmatione siquidem ius nequaquam acquiritur, sed acquisitum securius conseruatur. Contra prescriptionem quadragenariam, quam tu allegare curasti, pars monasterii respondebat, quoniam huiusmodi prescriptio etiam si probata fuisset, ex eo conuincitur sepius interrupta, quia propter frequentes super illis ecclesiis controuersias emergentes infra quadraginta annorum spatia due compositiones interposite comprobantur. Preterea,  cum, secundum canonicas sanctiones, illicite transigentis, uel alienantis tempora debeant de prescriptione deduci, constat prescriptionem quadragenariam minime consummatam, si tempora, quibus postmodum uixit abbas illicite transigens, subducantur. Ad hec, fuit ex parte tua firmiter replicatum, quoniam predicta indulgentia, que Sancio regi allegatur indulta, nunquam fuit in iudicio presentata, sed, etsi fuisset exhibita, uel de ipsa certissima facta fides, nullum tibi poterat preiudicium generare, cum abbas ipse coram nobis fuerit in iure confessus, quod eadem indulgentia, saluo iure episcopali, fuerit predicto regi concessa, et hoc ipsum asseruit se coram delegatis iudicibus fuisse confessum. Porro,  donationem Pampilonensis episcopi tibi preiudicare non posse, tua pars proponebat constanter, cum non sit per testes sufficienter ostensum, quod ecclesie supradicte in eius sint diecesi constitute. Contra donationem predecessoris tui ex tua fuit parte responsum, quod, cum abbas interrogatus in iure responderit, quod idem predecessor non habuerat potestatem illa spiritualia conferendi, indignum est, ut illius instrumenti occasione commodum consequatur, quod in iudicio non erubuit impugnare. Presertim, cum illud authenticum esse minime constitisset, et maxime, cum, postquam donatio illa proponitur esse facta, monasterium ipsum ecclesie tue in decimis et aliis episcopalibus iuribus pro illis ecclesiis certum sit per multa tempora respondisse,  sed et super metu, per quem prenominate compositiones interposite proponuntur, tua pars  proponebat abbatem ipsum nullatenus audiendum. Nam, etsi compositionis tempore metum adhibitum fuisse constaret, quia tamen postmodum tam decime, quam aliorum iurium episcopalium, spontanea fuit ac libera subsecuta solutio, coactionis obtentu nequeat se idem abbas rationabiliter excusare. His igitur, et aliis, que coram predictis iudicibus, et coram nobis fuere proposita, plenius intellectis, [cum nobis facta fuerit plena fides  , quod ecclesie sepedicte  in tua sint diecesi constitute, non solum per alia, uerum etiam per hoc ipsum, quod in instrumentis compositionum continetur expresse, ut abbas  tibi, tam de quarta decimarum, circa quas tantum asserebat uiolentiam esse factam  , quam de ceteris episcopalibus rationibus,  circa quas nullam conquerebatur sibi uiolentiam irrogatam  , debeat respondere, de consilio fratrum nostrorum, abbatem Pinnatensem  ad integram solutionem quarte omnium decimarum, nullis factis deductionibus, et ad prestationem procurationum et aliorum episcopalium in predictis ecclesiis condemnamus. Licet enim, ex forma secunde compositionis, deductiones essent alique faciende, quia tamen compositionem illam  idem abbas nullatenus approbauit, sed studuit multipliciter impugnare  , ex ea non debuit beneficium consequi, cui renuntiare tacite uidebatur. Absonum erat preterea, ut negaret illam Ecclesiam in tua esse diecesi constitutam, super qua instrumentum predecessoris tui ostendebat in iure monasterio suo fuisse concessam,  per quod ius episcopale patebat expresse.]

Datum Ferentini, II Nonas Augusti, anno nono.



CXLIu. . . . . . ABBATI ET CONuENTUI SANCTI PONTIANI LUCANI. Quod I. amotum a monasterio propter delictum non teneantur recipere. 

Per uestras nobis litteras intimastis, quod Ioannes, qui quondam, exigentibus culpis suis, a monasterio uestro regulariter est amotus, licet sententiam, contra ipsum de amotione perpetua promulgatam, auctoritate curauerimus apostolica confirmare, nichilominus tamen occasione litterarum nostrarum,  quas impetrat tacita ueritate, uos et uestrum monasterium inquietat. uolentes itaque fraudulentis  uersutiis obuiare, ac quieti uestre paterna sollicitudine prouidere, auctoritate uobis presentium indulgemus, ut nullus omnino per litteras hactenus impetratas a nobis, uel in posterum impetrandas, harum mentione non habita, uos eidem Ioanni super monasterio uestro respondere compellat, sed eidem, ab eo iuste depulso, regressum sciat perpetuo interclusum. Nulli ergo . . . si quis autem, etc.

Datum Ferentini, Iu Nonas Augusti, anno nono.



CXLu  . . . . ABBATI SANCTI EUGENII, ET . . . PLEBANO SANCTI PETRI IN PISSIDE, ET BONIFACIO, CANONICO PLEBIS DE MARCULFO, SENNENSIS ET FLORENTINAE DIeCESEON. Quod sententiam excommunicationis ab episcopo Wulterano latam faciant obseruari. 


[Sua nobis] uenerabilis frater noster . . . Wulteranus episcopus  , fecit insinuatione monstrari, quod, cum clerici plebis de Petiole iurassent sibi prepositum ad laicorum eligere uoluntatem, et electione taliter celebrata sibi presentassent electum, ipse non solum electionem ipsius renuit confirmare, uerum etiam tam consules et alios laicos, qui ad hoc impulerant clericos supra dictos, quam ipsos  clericos, pro his et aliis, in quibus eidem inobedientes exstiterant, excommunicationis uinculo innodauit, et ad uenerabilem fratrem nostrum . . . archiepiscopum Pisanum  , et . . . Lucanum episcopum  , destinari obtinuit scripta nostra, ut sententiam ipsam, sicut fuerat rationabiliter promulgata, facerent appellatione remota usque ad satisfactionem congruam firmiter obseruari. Pars autem aduersa, uenerabilis fratris nostri, P. Portuensis episcopi  , uicarii nostri, ad eumdem Lucanum episcopum et dilectum filium, P. tituli Basilice duodecim apostolorum presbyterum cardinalem  , litteras impetrauit, qui occasione illarum dictos laicos et clericos absoluerunt, contra memoratum Wulteranum episcopum sententiam promulgantes, a qua idem episcopus,  licet ipsam multiplici ratione crediderit esse nullam, ex abundanti tamen nostram audientiam appellauit. [Nos igitur, uicarii litteras estimantes per subreptionem obtentas, quoniam iurisdictio uicarii, quem Romanus pontifex in urbe relinquit  , non extenditur extra illam  , nisi ei specialiter sit concessum, presertim cum ipse moratur in sua prouincia speciali, uidelicet inter Capuanam prouinciam et Pisanam, discretioni uestre per apostolica scripta mandamus, quatenus, quidquid occasione litterarum illarum actum est in irritum reuocantes   ,] predictam excommunicationis sententiam, sicut rationabiliter lata est, faciatis usque ad satisfactionem condignam, appellatione postposita, firmiter obseruari. Nullis litteris, etc. Quod si non omnes, etc. duo, etc.

Datum Ferentini, u Idus Augusti, anno nono.



CXLuI. . . . ARCHIEPISCOPO TURRITANO. Quod absoluat Ecclesiam de Thergo a solutione census, si inuenerit immunem. 

Dilectus filius, R. tituli Sanctorum Marcellini et Petri presbyter cardinalis, Casinensis abbas  , nobis humiliter supplicauit, ut, cum Casinense monasterium ecclesiam Sancte Marie de Thergo per  centum annos et ultra possederit sine lite, nichil unquam nomine census pro ea Ecclesie Romane persoluens, sicut prelati et subditi omnes, qui fuerunt in ea, asseuerant constanter, tibi scribere dignaremur, quatenus non exigas censum ab ecclesia memorata. Licet igitur census, et munimenta publica, secundum leges humanas, sint testibus potiora, uolentes tamen abbati morem gerere supradicto, fraternitati tue per apostolica scripta mandamus, quatenus audias que idem ad excusationem suam duxerit proponenda, et, si, legitime poterit edocere, quod dicta ecclesia ad solutionem census minime teneatur, ipsam ab eiusdem solutione prorsus absoluas; alioquin, ipsam ad solutionem census eiusdem, iuxta traditam tibi formam, appellatione  remota, compellas.

Datum Ferentini, uI Idus Augusti, anno nono.



CXLuII  . ARCHIEPISC. ET EPISC. PER SARDINIAM CONSTITUTIS. Ut, iuxta promissum et sacramentum, compellant dominam de Gallura ad matrimonium contrahendum cum consobrino pape.




CXLuIII. PATRIARCHAE  , ET CAPITULO CONSTANTINOPOLITANO. Quod recipiant C. clericum in canonicum ecelesie Sancte Sophie. 

Nouelle plantationis initium, quam, per insperate nouitatis euentum, Ecclesia Constantinopolitana recepit, magne sollicitudinis studio incrementum  recipere conuenit et processum, ut inchoata feliciter dispositione prouida dilatentur, et stabilitatis robore salubriter fulciantur, quod eo facilius poterit prouenire,  si uiri scientia et honestate conspicui, in Constantinopolitanis ecclesiis collocentur, qui utique non solum honestis monitis, sed etiam sunt munificentiis inducendi, ut ad Constantinopolitanam transeant ciuitatem, ut, quanto maioribus periculis se exponunt, tanto amplioribus beneficiorum retributionibus honorentur. Cum igitur dilectus filius, P.  tituli Sancti Marcelli presbyter cardinalis, apostolice sedis legatus, dilectum filium, magistrum C. familiarem suum, in ecclesia Sancte Sophie Constantinopolitana canonicum instituerit, nos, institutionem ipsius, utpote canonicam, approbantes, discretioni uestre per apostolica uobis scripta precipiendo mandamus, quatenus magistrum ipsum, quem sue probitatis intuitu charum habemus admodum  et acceptum, qui etiam uobis et ecclesie uestre, tam per se quam per cardinalem ipsum, existere poterit plurimum fructuosus, recipientes in eiusdem ecclesie canonicum et in fratrem, in corporalem possessionem ipsius eumdem inducere ac inductum defendere, sublato cuiuslibet contradictionis et appellationis obstaculo, nullatenus postponatis. Nolumus autem, quod idem magister ex eo debeat aliquatenus impediri, quod, dicti cardinalis mandatis obediens, cum eius litteris ad sedem apostolicam laborauit. Sicut enim ipsi studuit hactenus fideliter deseruire, sic uobis seruire curabit, ut credimus, efficaciter et deuote. uolumus etiam, quod eidem clerico non obsistat, quod in predicta ecclesia Sancte Sophie certum canonicorum numerum  tu, frater patriarcha, diceris statuisse, cum id institutioni predicti cardinalis non debeat derogare. Taliter autem studeatis nostrum adimplere mandatum, quod propter hoc sepe dictus clericus non cogatur ad nos denuo laborare: non enim possemus hoc equanimiter sustinere, cum ab orientalibus partibus ad apostolicam sedem transitus sit difficilis, et multipliciter impeditus.

Datum Ferent. uII Kal. Sept. anno nono.



CXLIX. ABBATI ET CONuENTUI FOSSAE-NOuAE. Conuentio inter eos et populos Piperni confirmatur. 

Cum apostolica sedes ab ipso pacis et unitatis  auctore priuilegium receperit principatus, nos, qui eidem, licet immerito, presidemus, ex iniuncto nobis officio seruitutis astringimur, ea, que sunt  concordia terminata, ne in iterate questionis scrupulum reducantur, in suo robore confouere. Eapropter, dilecti in Domino filii, etc. usque assensu, conuentionem, inter uos ex una parte, et consules ac populum Piperni ex altera initam, sicut sine prauitate prouide facta est, et ab utraque parte sponte recepta et hactenus obseruata, auctoritate apostolica confirmamus et presentis scripti, etc. Cuius conuentionis tenorem, prout in instrumento publico continetur, presentibus litteris fecimus annotari. »Quoniam ea, que inter homines fiunt, sepe solent publicis commendari scripturis, ideo, ego Robertus Sitinus, sancte Romane Ecclesie iudex, mandato domini Guidonis de Babuco, domini pape subdiaconi, publicas et memoriales  litteras facio, de conuentione habita inter consules ac populum Piperni ex una parte, et monachos monasterii Fosse Noue ex alia, ut, si de ea quandoque dubitari contigerit, ipsarum relatione ueritas demonstretur. Cuius conuentionis tenor est talis: Monachi de Fossa Noua promiserunt fodere ripas fluminis a Stortura usque ad Pilam in latitudine, quantum ipsi Pipernenses inceperunt, in profundum uero usque ad aquam sine fraude, et a Pila inferius quadraginta cannas, dummodo domini de Somnino in his quadraginta cannis impeditum non prestent. Postquam uero semel opus factum fuerit, nullo modo monachi ex conuentione ad reparationem tenebuntur, pro quo  consules et populus Piperni, iuramento corporaliter prestito, promiserunt saluum facere monasterium de Fossa-Noua, et res eius, intus et deforis, et nullam in personis, seu rebus ipsius, inferent uiolentiam, et statuent certum bannum in unamquamque personam que contra fecerit; quod bannum auferent consules, et alii boni homines, qui ad hoc specialiter iurati erunt, et non reddent. Preterea, consules, qui pro tempore erunt, iurabunt hoc obseruare sine fraude et malo ingenio. Hoc autem tenentur obseruare dehinc ad decennium, et, si, infra hoc decennium, homines de Piperno renouabunt iuramentum de usu, similiter renouabunt pro monasterio Fosse Noue; quo decennio completo, seruabunt et tenebunt iuramentum  de usu, et renouabunt pro monasterio Fosse-noue, quemadmodum tenent et obseruant pro ecclesia Sancte Marie de Piperno, et reliquis ecclesiis Piperni, saluis rationibus tam communis quam specialium Piperni, necnon monasterii Fosse Noue.« Nulli ergo, nostre confirmationis, etc. Si quis autem, etc.

Datum Ferentini, u Kalendas Septembris, anno nono.



CL. CLERO BARCHINONENSI. Quod sacramentum fidei tam Saraceno quam Iudeo petentibus non negetur. 

Orta tempestate in hoc mari magno et spatioso,  et in ea genere periclitante humano, uerus Ionas, Dei Filius, iehsu Christus, in altitudinem eius ueniens, se permisit ab ipsa tempestate demergi, ut nos Deo reconciliaret in suo sanguine, ac in suam imaginem transformaret, innouaretque per lauacrum regenerationis eiusdem sanguine consecratum, non excludens conditionem uel sexum, sed, sine personarum acceptione, illud commune instituit sacramentum, per quod in adoptione filiorum Dei ex omni genere poterit assumi. Ex lapidibus namque suscitans filios Abrahe, ipsos ab Oriente ac Occidente congregat et adducit, dicens aquiloni: Da, et austro: Noli prohibere  ut uidelicet filios, quos ei gentilitas tribuit, seu aduersitas adducit ad fidem, renati fonte baptismatis, quorum  aromata defluunt flatu austri, seu etiam hi quibus arridet prosperitas, non prohibeant baptizari, sed, quacunque occasione illi fidei recipiant sacramentum, gaudeant et letentur, quia fratres, qui mortui fuerant, reuixerunt et perditi sunt inuenti. Nec autem debent lucrum preponere temporale gaudiis angelorum, qui super uno peccatore penitentiam agente, magis quam supra nonaginta nouem iustos, qui penitentia non indigent, delectantur, ne forte inhiando terrenis, indignos se reddant celestibus, et amittant pro temporalibus sempiterna. Sane, ad nostram noueritis audientiam peruenisse, quod, cum generale baptismum in ecclesia uestra celebratur, quamplures Saraceni, concurrentes ad ipsum,  cum instantia postulant baptizari, quorum domini, tam Iudei quam et Christiani, timentes amittere commodum temporale, eos prohibere presumunt, ab Ecclesia pretium requirentes pro illis quos regenerat Domino per baptismum, et pignora uobis pro ipsis per uiolentiam auferentes, inferendo alias grauamina nichilominus et iacturas. Cum igitur Ecclesia quoslibet uenientes ad agnitionem fidei, relicto uetustatis errore, recipere debeat et pulsantibus gremium aperire, et auster prohibere non debeat baptizari filios aquilonis, uniuersitati uestre per apostolica scripta precipiendo mandamus, quatenus nemini petenti sacramentum fidei denegetis, sed tam Iudeos quam Saracenos illud humiliter postulantes, in nomine Patris, et Filii, et Spiritus  sancti, ad Redemptoris gloriam baptizetis, Christianos, qui presumpserint impedire, uel ab Ecclesia exigere premium pro renatis, ab huiusmodi presumptione cessare, monitione premissa, per censuram ecclesiasticam, appellatione postposita, compellentes. Iudeis autem, nisi per carissimum in Christo filium nostrum . . . Aragonum regem illustrem, ab hac nequitia fuerint reuocati, Christianorum commercia per districtionem ecclesiasticam, appellatione postposita, subtrahatis.

Datum Ferentini, uII Kalendas Septembris, anno nono.



CLI. . . . EPISCOPO PENNENSI  . Quod compellat clericos Sancti Serotini, ut permittant homines castri Laureti recipere chrisma in ecclesia Sancti Petri de dicto castro. 


Ad audientiam nostram noueris peruenisse, quod cum apud castrum Laureti due sint baptismales ecclesie, quarum una, uidelicet Sancti Petri, sita est infra castrum, altera, scilicet Sancti Serotini, extra castrum existit, sexta pars hominum ipsius castri, que apud ecclesiam Sancti Serotini baptismum recipere consueuit, sine difficultate nimia nequit accedere pro baptismo ad ecclesiam memoratam, propter quod fuit nobis humiliter supplicatum,  quatenus concedere dignaremur, ut apud ecclesiam Sancti Petri baptismus tantummodo celebretur, in qua homines castri possunt commodius conuenire. Nolentes igitur sic eidem ecclesie facere gratiam, ut alteri damna grauia infligantur, fraternitati tue per apostolica scripta mandamus, quatenus, inquisita diligentius ueritate, clericos illius ecclesie diligenter moneas et inducas, ut a sepedicta ecclesia sancti Petri, si fieri potest, idonea recompensatione recepta, homines castri, qui apud eos consueuerant baptisma recipere paruulorum, in ecclesia Sancti Petri ad baptismum conuenire permittant; alioquin, ipsos ad hoc per censuram ecclesiasticam, appellatione remota, compellas.

 Datum Ferentini, uIII Idus Septembris, anno nono.



CLII. . . . EPISCOPO ET CAPITULO PAMPILONENSIBUS. Quod H. clericum recipiant in canonicum. 

Si ad Deum et sacrosanctam Romanam ecclesiam, matrem uestram, debitum haberetis cum deuotione respectum, preces nostras pariter et precepta reciperetis deuotius, et curaretis studiosius adimplere, ubi presertim uos ad illud inducere nitimur per mandatum, ad quod, si qua sunt in uobis uiscera pietatis, propria liberalitas et fraterna compassio inducere uos deberent. In nostra sane presentia  constitutus dilectus filius, Hel. pauper diaconus, supplici nobis insinuatione monstrauit, quod, cum pro eo bone memorie G . . . Pampilonensi episcopo, et uobis, filii canonici, scripserimus iam secundo, ut eum, ob reuerentiam beati Petri et nostram, in fratrem uestrum et canonicum recipere curaretis, uos, tam preceptum nostrum, quam monitiones dilectorum filiorum, P. Eximin. archidiaconi Mensal. G. Arnaldi, et M. de Tudela, canonicorum  Pampilonensium, quos eidem clerico concessimus monitores, surdis auribus transeuntes, sicut monitorum ipsorum presentate nobis littere continebant, id efficere contempsistis, licet idem diaconus per dictum predecessorem tuum, frater episcope, ad sacros ordines asserat se promotum, et in ecclesia uestra aliquandiu seruierit humiliter et deuote. uolentes igitur ad effectum perducere quod de ipso diacono misericorditer duximus inchoandum, per apostolica uobis scripta mandamus, et districte precipimus, quatenus saltem hac uice taliter mandatum apostolicum adimplere curetis, ut idem diaconus assecutum se gaudeat quod intendit, et preterite inobedientie uitium per sequentem ualeat obedientiam expiari. Alioquin, uobis erit  merito formidandum, ne, priusquam per alium id fecerimus adimpleri, in uos taliter ulciscamur, quod experiamini per effectum, quam temerarium fuerit apostolicis iussionibus toties contraire.

Datum Ferentini, XIII Kalendas Septembris, anno nono.



CLIII. . . . . ABBATI SANCTI uICTORIS  . . . . ARCHIADICONO ET . . . . DECANO SANCTI GERMANI AUTISSIODORENSIS  PARISIENSIBUS. Causam inter G. diaconum, et F. de Canduerre, Nouiomensis dieceseos, super decima, quadam uertentem, ipsis committit  . 

In nostra presentia constitutus dilectus filius,  G. diaconus, lacrymabili nobis insinuatione monstrauit, quod, cum quedam decima, que ipsi a uenerabili fratre nostro, Th. olim Ambianensi episcopo  , fuerat assignata, quam F. de Canduerre, Nouiomensis dieceseos, postmodum contra iustitiam occupauit, illam hereditario iure ad se asserens pertinere, a dilectis filiis . . . . abbate Longipontis  , et W. Normanno, Suessionensi canonico, per definitiuam sententiam eidem G. adiudicata fuisset, et in ipsum F. quia restituere nolebat ablata, et ab eius molestatione cessare, excommunicationis sententia promulgata, et demum per dilectos filios . . . . decanum  . . . . prepositum  , et archidiaconum Ambianenses, auctoritate nostra tam definitiua  quam excommunicationis sententia confirmata fuisset, et exsecutioni mandata, tandem prefatus F. ad uenerabilem fratrem nostrum . . . . Nouiomen sem episcopum  et coniudices suos, premissorum tacita ueritate nostras litteras impetrauit, propter quod supradictus G. ad sedem apostolicam rediens, per octo menses et amplius exspectauit, sed pro parte altera nullus comparuit idoneus responsalis. Nos uero, predictam definitiuam sententiam,  sicut erat iusta, ratam habentes, dilectis filiis . . . . . abbati Sancti Auberti  . . . . . decano  , et . . . . cantori Cameracensibus, districte dedimus in preceptis, ut, quia de premissis, tam per delegatorum, quam predicti Ambianensis episcopi litteras nobis facta fuerat plena fides, supradictum F. I. patrem et fautores ipsius, ab eiusdem G. indebita molestatione cessare et ablata restituere uniuersa ac illos, ad quos pertinet decimam soluere memoratam, ut ipsam eidem G. sine difficultate persoluerent, per excommunicationis sententiam, appellatione postposita, cogere procurarent  . Qui, cum in nostri exsecutione mandati diligenter procedere curauissent, et sententiam in sepedictum F. de Canduerre, I. patrem eius et  alios, de quibus mandatum habuerant, districte precepissent seruari, ipsis postmodum ex parte dilectorum filiorum, decani  , et S. et S. canonicorum Nouiomensium, fuerunt littere presentate, quibus cuiusdam rescripti tanquam a nobis obtenti, tenor erat insertus, quod alterius rescripti reuocatorium uidebatur; cuius rescripti cum authenticum postularent, ut, facta collatione, discernerent ad quos cognitio pertineret, idem decanus et coniudices, authentici copiam minime facientes, predictos F. et I. absolutos preceperunt publice nuntiari, ipsum G. diaconum, ad suum iudicium euocantes. Predicti uero abbas Sancti Auberti et coniudices sui, rescriptum illud, quia  stylum et formam solitam non habebat, reputantes manifesta ratione suspectum, cum uiris in iure peritis consilium habuerunt, quorum deliberatio consulebat, quod ita libere procedere poterant, ac si nulle littere fuissent posterius impetrate; quod consilium cum predictis decano et S. canonicis Nouiomensibus nuntiassent, mandantes eisdem, ne mandati nostri exsecutionem ulterius impedirent, ipsi nichilominus eos absolutos publice nuntiabant, quos illi dicebant uinculo excommunicationis astrictos, propter quod scandalo pariter et dissensione subortis, ipsius diaconi negotium non potuit consummari; quare coactus est iterum ad nostram presentiam laborare. Cum igitur litteras illas, per quas memoratus F. et I. pater eius, conati sunt  alias reuocare, uehementer habeamus falsitate suspectas, discretioni uestre per apostolica scripta districte precipimus, quatenus quidquid earum occasione actum est suspendatis, cogentes illos per districtionem ecclesiasticam, sublato cuiuslibet contradictionis et appellationis obstaculo, ad exhibendum uobis litteras memoratas, et, eas diligentissime intuentes, si poteritis ipsarum deprehendere falsitatem, his, qui usi sunt eis in tantam  apostolice sedis iniuriam, et prefati diaconi lesionem, super ipsa causa perpetuum silentium imponatis. Quod si per uos non potueritis earum deprehendere falsitatem, easdem nobis litteras per fidelem nuntium sub sigillorum uestrorum testimonio dirigatis, prefigentes partibus terminum peremptorium, quo, super tota causa sufficienter instructa, nostro se conspectui representent, diffinitiuam sententiam recepture. Si uero nec litteras illas exhibere uoluerint, nec ad presentiam nostram uenire, uos sententias, pro predicto clerico promulgatas, faciatis, appellatione remota, sublato cuiuslibet contradictionis obstaculo, per censuram ecclesiasticam inuiolabiliter obseruari, nullis litteris obstantibus, si que de cetero ad petitionem  partis aduerse apparuerint impetrate, uel hactenus post predictas litteras, quas uehementer habemus de falsitate suspectas, impetrate fuerint, denuntiantes eos auctoritate nostra excommunicationis uinculo innodatos, qui procedere quoquo modo presumpserint occasione talium litterarum, cum nolimus ulterius ex conflictu repugnantium litterarum sedi apostolice insultari ab his qui, nescientes distinguere inter ueritatem et falsitatem, temere nobis huiusmodi contrarietatem ascribunt. Quod si non omnes . . . duo uestrum, etc.

Datum Ferentini, uII Idus Septembris, anno nono.



CLIu. ABBATI ET FRATRIBUS MONASTERII FOSSAE-NOuAE. Confirmatur compositio facta inter eos et populum Pipernensem  . 


Illa diutina questio, que inter uos et populum Pipernensem, super querelis uariis et diuersis diutius agitata est, sicut ex publico instrumento exinde facto perpendimus, ad amicabilem tandem compositionem, Domino cooperante, peruenit. Inter cetera siquidem, que in ipsa compositione sunt comprehensa, statutum est ut possessiones, quas nunc in territorio Pipernensi tenetis, de cetero debeatis in omni pace tenere, ita, quod non liceat Pipernenses aliquam uobis super his aliquando litem, uel questionem mouere, uel grauamen seu molestiam irrogare,  et precipue super terris Droguli, Salconeti uel Turricelle, aut de territorio Sancte Marie, uel de affinibus presepti eius, sed potius termini, sicut in presepto continentur, et sunt designati, in omni pacifica et quieta possessione remaneant, uidelicet ab altura Romana iuxta uetus edificium in uia Murelli. Alter terminus est, qui dicitur Petreficte in eadem uia iuxta locum Rocelle. Cannetum autem maius, quod latus eiusdem possessionis disterminat,  illud est quod ultra siluam inuenitur, et usque ad Cannetum illud pertingens possessio, ac deinceps usque ad terminos qui in antiquo presepto continentur, sine aliqua uobis remaneat questione. Quam utique compositionem in his et in aliis, sicut de communi assensu partium facta est, et in instrumento publico continetur, ratam habemus et firmam, eamque ad exemplar bone memorie Lucii pape, predecessoris nostri, auctoritate apostolica confirmantes, presentis scripti patrocinio communimus. Preterea, de clementia uobis apostolice sedis duximus indulgendum, ut quecunque persona aliquam possessionem in territorio Pipernensi tenuerit, siue de Cesis silue, que spectat ius et proprietatem beati Petri, et nostram, siue de quibuslibet aliis  terris, si eam monasterio uestro donationis, uenditionis, commutationis, seu legati titulo iuste conferre uoluerit, ea persona possessionem ipsam sine contradictione qualibet conferendi, et uos eam recipiendi habeatis liberam facultatem, nec uobis uel eidem persone super hoc molestiam uel grauamen aliquis inferre presumat. Nulli ergo . . . nostre concessionis et confirmationis infringere, etc. Si quis autem, etc.

Datum Ferentini, III Nonas Septembris, anno nono.



CLu. . . .uERULANO EPISCOPO  . Ut homines castri Frusinonensis ecclesie bona occupantes compescat. 


In renouatione locationis, quam de castro fecimus Frusinonensi, expresse fuimus, illis presentibus quibus fiebat locatio, protestati, quod a grauaminibus et abusionibus consuetis uolebamus illos circa clericos et ecclesias omnino cessare. Cum igitur in eodem castro nichil plus habeant, nisi quantum est illis ex nostra concessione collatum, auctoritate presentium inhibemus, ne contra res et personas ecclesiasticas manus extendant, in ipsorum preiudicium et grauamen; et fraternitati tue presenti pagina indulgemus, ut eos, nisi commoniti resipuerint, per censuram ecclesiasticam a sua presumptione compescas. Nulli . . . paginam nostre inhibitionis et concessionis infringere, etc. Si quis autem, etc.

 Datum Ferentini, Iu Kalendas Augusti, anno nono.



CLuI. . . .CANTORI, ET FULCONI DE SANCTO REMIGIO, ET MAGISTRO ADAE, CANONICIS REMENSIBUS. Ut H. presbyterum ab episcopo Atrebatensi prouideri faciant. 


Significauit nobis H. presbyter quod, cum olim litteras nostras in forma communi ad uenerabilem fratrem nostrum . . . . Atrebatensem episcopum  , cuius predecessor  eumdem, ad presentationem bone memorie . . . abbatis de monte Sancti Eligii  , ordinarat in subdiaconum, impetrasset, et exsecutorias postmodum ad dilectos filios, S. de  uallibus, et R. Surdelt, canonicos, et I. decanum Sancti Petri de Poro Laudunensi, obtinuisset a nobis, ipsi, quoniam in eorum presentia obiectum exstitit ex aduerso, quod cum idem absque sui diecesani assensu a uenerabili fratre nostro, Tiburtino episcopo  , se fecisset in diaconum et presbyterum ordinari, non tenebatur eidem dictus episcopus prouidere, nec uolebat etiam quod in sua diecesi celebraret, in negotio ipso procedere noluerunt: quare prefatus H. iterum est coactus ad sedem apostolicam laborare, postulans ut, eiusdem parcentes laboribus, et expensis, per . . . . successorem presentatoris ipsius, non obstante obiectione predicta, faceremus ipsi misericorditer prouideri. Cum igitur prouisio pauperum clericorum opus in se contineat  pietatis, discretioni uestre per apostolica scripta mandamus, quatenus, exceptione predicta nequaquam obstante, si aliud canonicum non obsistat, successorem prefati abbatis, cum ex presentatione teneatur ad illud, ut ei iuxta formam prouideat, qua prouideri uolumus ab ordinatoribus, seu eorum presentatoribus, aut successoribus ordinatis, monitione premissa, per districtionem ecclesiasticam, sublato appellationis obstaculo, compellere non tardetis. Quod si non omnes, etc.

Datum Ferentini, II Idus Septembris, anno nono.



CLuII  . REGI SICILIAE. Congaudet de bono incremento suo; et hortatur ut perseueret in uirtute.





CLuIII. ARCHADIO ET UNIuERSIS GAIETANIS, ANTECLAE, PLATANAE, IACI, CELSI, ET OMNIBUS GAIETANIS ET SARACENIS, PER SICILIAM CONSTITUTIS, uERITATEM, QUAE DEUS EST, INTELLIGERE ET AMARE. Commendat eos de fidelitate eorum et constantia erga regem Italie. 


Gaudemus plurimum et sinceritatem uestre fidei commendamus, quod, licet multifarie multisque modis hactenus tentati fueritis, gratia tamen eius qui, cum neminem a misericordia sua repellat, misericorditer est operatus in uobis, ut tentationibus uestris succumbere non possetis, ab ea, quam erga carissimum in Christo filium nostrum, F. Sicilie  regem illustrem, dominum uestrum, habetis, fidelitatis constantia minime recessistis. Quoniam igitur prope est ut idem rex, qui per gratiam Dei de die in diem prudentia proficit et etate, pene iam fessa exspectantium pacem eius desideria recognoscat, sciensque reprobare malum et eligere bonum, unicuique possit pro meritis respondere, uniuersitatem uestram monemus attentius et hortamur, quatenus, attendentes quod bonum incassum agitur, si ante terminum deseratur, et frustra uelociter ille currit, qui, priusquam metam attingat, deficit, in puritate uestre fidei taliter persistatis, quod angustias et labores, quos hactenus pro fidelitate regia pertulistis, Domino permittente, possitis laudabili perseuerantia coronare, ac predictus rex, qui suorum fidelium in  proximo potens erit ad consilium nostrum digne remunerare labores, tanto retributioni uestre fidelitatis intendat, quanto sibi uiderit eam bonitate uestra, nostraque sollicitudine conseruatam, qui tam per nos quam per ipsum deuotioni uestre congrua premiorum intendimus uicissitudine respondere.

Datum Ferentini, etc.



CLIX  uENERABILI FRATRI . . . METENSI EPISCOPO  . Respondet super diuersis interrogationibus et quesitis. 

 [Debitum  officii pontificalis exsoluis,  cum super dubiis iuris articulis responso  sedis apostolice postulas edoceri. Sane, per tuas nobis literas  intimasti, quod quidam Iudeus, in mortis articulo constitutus, cum inter Iudeos tantum existeret, in aquam se ipsum immersit, dicendo: Ego baptizo me in nomine Patris et Filii, et Spiritus sancti  . Nunc  autem queris, utrum idem Iudeus, in deuotione Christiane fidei perseuerans  debeat baptizari? Nos autem, fraternitati tue taliter  respondemus, quod, cum inter baptizantem et baptizatum debeat esse discretio  , sicut ex uerbis Domini colligitur euidenter, dicentis apostolis:  Baptizate omnes gentes in nomine Patris, et Filii, et Spiritus sancti ; memoratus Iudeus indubitanter est ab alio baptizandus, ut  ostendatur, quod alius est qui baptizatur et alius qui baptizat, ad quod etiam designandum, ipse Christus non a se ipso, sed a Ioanne uoluit baptizari. Quamuis, si talis continuo decessisset, ad patriam protinus euolasset,  propter sacramenti fidem, etsi non propter  fidei sacramentum. In baptismo quippe illa spiritualis generatio  celebratur, de qua ueritas ait: Oportet uos nasci denuo, quia, nisi quis renatus fuerit ex aqua et Spiritu sancto, non intrabit in regnum Dei . Sicut ergo  in carnali generatione, qua  proles ex uiro et femina nascitur, alius est qui carnaliter gignit et alius est qui carnaliter gignitur, sic et  in sacramentali generatione, qua soboles ex aqua et spiritu renascitur, alius debet esse, qui spiritualiter  generet, et alius qui spiritualiter generetur. Sane, cum corpus exterius, siue cum cor interius baptizatur, oportet ut utrobique paternitas et filiatio ualeant inueniri, quibus baptizans et baptizatus ad inuicem referantur.]

 [  Secundus autem tue dubitationis articulus continebat, an is, qui mulierem, ab alio uiro traductam, sed non cognitam, sibi matrimonialiter copulauit, ualeat ad sacerdotium promoueri? Licet autem is, qui relictam ab alio  duxit in coniugem, siue cognita fuerit ab illo, siue incognita manserit, uideatur duxisse uiduam in uxorem utpote  cuius uir erat mortuus, quando  duxit eamdem, sicut et ille bigamus esse uidetur, qui, cum duabus legitime contraxit uxoribus, siue neutram, siue alteram tantum  cognouerit, quia uir exstitit duarum uxorum, nos tamen fraternitati tue ita  duximus respondendum, quod, cum duo sint in coniugio, uidelicet consensus animorum, et commistio  corporum, quorum alterum significat caritatem, que consistit in Spiritu inter Deum et iustam animam, ad quod pertinet illud quod dicit Apostolus: Qui adheret Deo, unus spiritus est cum eo , reliquum uero designat conformitatem, que consistit in carne inter Christum, et sanctam  Ecclesiam, ad quod pertinet illud, quod Euangelista testatur: uerbum caro factum  est, et habitauit in nobis ; profecto, coniugium  illud, quod non est commistione corporum consummatum, non pertinet ad illud coniugium designandum, quod inter Christum et Ecclesiam per Incarnationis mysterium est contractum, iuxta quod Paulus, exponens illud, quod dixerat protoplastus: Hoc nunc os ex ossibus meis, et caro de carne mea, et propter hoc relinquet homo patrem et matrem, et adherebit uxori sue, et erunt duo in carne una ; statim subiungit: Hoc autem dico magnum sacramentum in Christo et in Ecclesia . Cum ergo, propter sacramenti defectum, inhibitum sit, ne bigamus, aut maritus uidue presumat ad sacros ordines promoueri, quoniam  nec illa est unica unici, nec iste unus unius; profecto, ubi deficit inter huiusmodi coniuges commistio corporum, non deest istiusmodi signaculum sacramenti. Unde, is, qui mulierem, ab alio uiro traductam, sed minime cognitam, duxerit in coniugem  , quia nec ipse, nec illa carnem suam diuisit in plures, propter hoc impediri non debet, quin possit ad sacerdotium promoueri.]

Datum Ferentini, u Kalendas Septembris, anno nono.



CLX  . . . . . .ARCHIEPISCOPO TERRACONENSI ET . . . ABBATI SANCTAE MARIAE DE POPULETO, TERRACONENSIS DIeCESEOS, ET . . . ARCHIDIACONO BARCHINONENSI. Quod procedant contra episcopum uicensem  si precesserit infamia. 


[Cum oporteat, episcopum,] secundum Apostolum, habere bonum testimonium et ab iis qui sunt intus et ab iis qui sunt foris et secundum legem diuinam, indumentum ipsius de cocco bis tincto, et bysso retorta debeat esse contextum, si aliquando rumor sinister contra episcopum aliquem ad apostolicas aures ascendit, ex sollicitudine officii pastoralis tenemur descendere, ac uidere utrum idem  clamorem opere consummarit. [Sane, uenientibus ad apostolicam sedem dilectis filiis, G. Grossi, et G. de Monte-Regali  , et multa grauia  et enormia contra uenerabilem fratrem nostrum . . . uicen.  , episcopum, proponentibus coram nobis, quia illa non debebamus sub dissimulatione transire  , uobis, frater archiepiscope et fili archidiacone  , inquisitionem eorum duximus committendam, illius imitantes uestigia, qui, cum haberet uillicum et ille diffamatus fuisset apud eumdem, quod dissipasset bona ipsius, cum eo posuit rationem  . uerum, dictus episcopus, antequam ad ipsum  uestra citatio peruenisset, ad presentiam nostram accedens, proposuit coram nobis  , quod illi, qui enormia illa de ipso nobis suggesserant  ,  typo malitie potius quam iustitie zelo ducti, nobis huius modi nuntiarunt  , cum sint ipsius manifestissime inimici  , et cum eius hostibus conuersentur, consanguineosque suos ac complices intendant ad testificandum producere contra ipsum, qui ad denuntiandum seu testificandum admitti non debent aliqua ratione, utpote iuramenti prestiti transgressores et aliis criminibus irretiti. Ne uero per leue compendium ad graue dispendium ueniatur  , discretioni uestre per apostolica scripta  mandamus, quatenus  , nisi super his, que nobis sunt proposita contra ipsum, famam eius  lesam esse noueritis, uos ad inquisitionem illorum non subito procedatis;  quod et  si fuerit procedendum, predictos uel alios, quos ipsius esse constiterit inimicos, nec ad prosequendum inquisitionem, nec ad perhibendum testimonium contra ipsum episcopum admittatis, sed per uiros idoneos super iis, que nobis suggesta sunt  , inquiratis sollicite  ueritatem et si nichil graue probatum fuerit contra ipsum, uos eidem purgationem canonicam indicatis.] Quod si aliquid graue contra ipsum uisum uobis fuerit esse probatum, uos inquisitionem fideliter factam ad nostrum referatis examen, ut de uultu nostro prodeat iudicium equitatis. Quod si non omnes, etc., duo uestrum ea nichilominus, sublato cuiuslibet contradictionis et appellationis obstaculo, exsequantur.

 Datum Ferentini, Kalendis Septembris, anno nono.



CLXI  . . . . . . POTESTATI, ET POPULO SPOLETANO. Quod non presumant constituere iudices in preiudicium pape. 

Graue gerimus et molestum, quod uos, sicut multorum ueridica relatione didicimus, in contemptum et preiudicium nostrum, tabelliones et iudices presumitis constituere pro uestre arbitrio uoluntatis, cum penes uos huiusmodi auctoritas non existat. Quocirca, uniuersitatem uestram monemus, et exhortamur attentius, per apostolica uobis scripta  districte precipiendo mandantes, quatenus ab huiusmodi presumptione penitus desistatis, quia nos id non possemus in patientia tolerare, scientes, quod nos sententias, quas huiusmodi iudices promulgarint, tanquam a non iudicibus latas, et instrumenta, que huiusmodi tabelliones confecerint, tanquam a non tabellionibus confecta, decernimus non ualere, cum nec illos tabelliones nec istos iudices reputemus.

Datum Laterani, XII Kalendas Octobris, anno nono.



CLXII. B. ARCHIPRESBYTERO PLEBIS DE BRETONORI. Recipitur sub protectione. 

 Solet annuere, etc., usque assensu. Personam tuam, cum omnibus bonis, que in presentiarum rationabiliter possides, aut in futurum iustis modis, dante Domino, poteris adipisci, sub beati Petri et  nostra protectione suscipimus. Specialiter autem possessiones et iura, que plebs tua iuste ac pacifice possidet, per te ecclesie tue auctoritate apostolica confirmamus, et presentis scripti, etc. Nulli ergo . . . nostre protectionis et confirmationis, etc. Si quis autem, etc.

Datum Laterani, uII Kalendas Octobris, anno nono.



CLXIII. . . . . . PRAEPOSITO  . . . . DECANO  , ET CAPITULO CONSTANTIENSIBUS. Confirmatur electio Constantiensis episcopi, et administratio Ecclesie Constantiensis ipsi conceditur. 


Insinuatione uestrarum accepimus litterarum, quod, bone memorie D.  episcopo uestro, nuper sublato de medio, uos de substitutione pontificis tractaturi conuenistis in unum, et, inuocata Spiritus sancti gratia, dilectum filium, W. de Staufen, concanonicum uestrum, qui ab adolescentia sua fuerat uobiscum laudabiliter conuersatus, elegistis uobis unanimiter in pastorem  . uerum, quia propter metum principis, cuius incursibus est Ecclesia Constantiensis exposita, confirmationem electionis eiusdem ausi non estis a uenerabili fratre nostro, G. Maguntino archiepiscopo postulare, ne propter confirmationis dilationem ecclesia uestra  in spiritualibus et temporalibus incurrere ualeat detrimentum, nobis humiliter supplicatis, ut, considerata malitia temporis, electionem ipsam auctoritate apostolica confirmare, ac dicto electo administrationem tam spiritualium quam temporalium committere dignaremur. Nos igitur, necessitatem Constantiensis Ecclesie attendentes, et eidem uolentes paterna sollicitudine prouidere, administrationem tam spiritualium quam temporalium eidem W. duximus committendam, in qua idem se talem studeat exhibere, quod a metropolitano suo confirmationis gratiam, et consecrationis munus consequi mereatur tempore opportuno.

Datum Laterani, II Kalendas Octobris, anno nono.



CLXIu. . . . . . ARCHIDIACONO PARISIENSI, ET MAGISTRO R. DE CORZON, CANONICO NOuIOMENSI. Causam electionis abbatis Sancti Martini Trecensis, ipsis committit  . 


Post cessionem dilecti filii . . .  abbatis olim Sancti Martini Trecensis, canonicorum eiusdem ecclesie uotis in electionem diuisis, quidam ex ipsis dilectum filium, Manassem, ecclesie Sancti Lupi canonicum elegerunt, aliis in dilectum filium, P.  uenerabilis fratris nostri . . . Senonensis archiepiscopi  , capellanum, transferentibus uota sua; propter quod causam ipsam uenerabili fratri nostro . . . Cabilonensi episcopo  , et dilecto  filio . . . . abbati Cluniacensi  , terminandam commisimus sub hac forma, ut, de utriusque electionis iuribus et electorem meritis inquirentes, electionem, quam inuenirent de persona idonea canonice celebratam, auctoritate apostolica confirmarent. Si uero neutram canonicam inuenirent, utraque lectione cassata, de persona idonea facerent eidem ecclesie prouideri; qui, partes ad suam presentiam conuocantes, ac de causa solemniter cognoscentes, tam super eligentium facta, quam contra personas testes plurimos receperunt, et, cum usque ad publicationem testium processissent . . . . . procurator dicti P. capellani, ad sedem apostolicam prouocauit. Iudices uero, pro eo quod alter eorum,  abbas scilicet Cluniacensis, maioribus erat negotiis occupatus, nec cause cognitioni poterat interesse, appellationi huiusmodi de prudentum uirorum consilio detulerunt, partibus iniungentes, ut cum receptis attestationibus ad nostram presentiam festinarent, super ipsa causam definitiuam a nobis sententiam recepture. Actis itaque iudicii ab utraque parte receptis, quidam ex canonicis supradictis procuratorem constituerunt u. concanonicum suum, in presentia episcopi memorati, sicut in eiusdem episcopi litteris perspeximus contineri. uerum, eodem u. in itinere constituto ad sedem apostolicam ueniendi, cum interim dictus archiepiscopus Senonensis uisitandi gratia Niuernensem diecesim peragraret, ad ipsum supradicte ecclesie nuntii accesserunt,  insinuantes eidem, quod omnes canonici in P. capellanum ipsius, preter paucos, qui, licet non  contradicerent, non tamen consentiebant expresse, contulerant uota sua, ipsum archiepiscopum deprecantes, ut ad locum quam citius properaret, ecclesie prouisurus. Ad quem cum, propter eorum instantiam, accessissent, uniuersi, qui prius consensum suum exprimere recusabant, preter solum uitalem, qui absens erat, ad aliorum concordiam redeuntes, in supradictum capellanum uoluntarie consenserunt, de dissensu preterito ueniam postulantes. Sicque factum est, quod, ad postulationem omnium, in festo apostolorum Petri et Pauli, apud maiorem Ecclesiam Trecensem, idem P. a metropolitano iam dicto munus benedictionis accepit, ac postmodum in ecclesiam Sancti Martini cum omnium tripudio et gaudio generali solemniter introductus, et  a dilecto filio . . . decano Trecensi  , sicut moris est, installatus in eiusdem ecclesie capitulo, professiones recepit publice singulorum. Dictus autem uitalis, ad nostram presentiam ueniens, acta nobis iudicum presentauit, sollicite postulans, ut eum dignaremur quam citius expedire. Ipso uero aliquandiu exspectante, dicti P. capellani procurator interim superuenit. Quibus in nostra presentia constitutis, procurator iam dictus humiliter petiit, quatenus dignaremur quod de dicto capellano per archiepiscopum factum fuerat approbare, ac sepedictum u. utpote excommunicatum, in nullo penitus audiremus. Asserebat siquidem, quod idem u. L. quondam abbatem Sancti Martini, usque ad effusionem  sanguinis uerberauit; Ioannem quoque, eiusdem ecclesie sacerdotem, tam grauibus uerberibus flagellauit, quod de ipsius uita omnes eius socii desperabant; quemdam etiam presbyterum eiusdem ecclesie, nuper a sede apostolica redeuntem, tunsionibus tam duris affecit, ut eius facies afflicta uideretur nimium et horrenda; propter quos excessus et alios, super quibus a dicto metropolitano citatus et monitus satisfacere noluit, uel etiam comparere, excommunicationis fuit uinculo innodatus. Ad quod probandum, idem procurator, tam dicti archiepiscopi Senonensis, quam decani Trecensis litteras exhibebat. Ad hec fuit pro parte iam dicti uitalis ex aduerso responsum, quod huiusmodi excommunicationis obiectu non debebat aliquatenus  impediri. Ipsi siquidem canonici, eum usque ad hec tempora non uitantes, tam in officiis quam in iudicio  communionem ipsius nullatenus declinarunt; quin imo, cum in presentia dicti Cabilonensis episcopi procurator exstitit constitutus, ipsum sine contradictione qualibet admiserunt. Archiepiscopus etiam iudicibus uel confratribus ipsum excommunicationi subiectum minime nuntiauit; quare, se admitti debere in iudicio, sicut quemlibet alium, proponebat, exceptione huiusmodi non obstante. Contra quod procurator ex parte altera replicabat, quod, si quando idem u. cum concanonicis suis diuinis interfuit, hoc ipsis omnino displicuit; sed ipse, licet inhibitus, se diuinis officiis, illis dolentibus, ingerebat, sicut ex litteris predicti decani colligitur manifeste; sed nec in iudicio communicarunt eidem, quia, licet de numero illorum fuerit, qui electioni  capellani se opposuere predicti, non tamen est in iudicio facta fides, quod idem u. procurator in illo iudicio fuerit siue testis, uel quod alias ei communicauerint canonici sepedicti. Adiecit etiam, quod nec illud poterat preiudicium generare, quod idem u. non fuit tanquam excommunicatus exclusus, quando coram predicto episcopo constitutus exstitit procurator, quoniam hoc in eorum absentia factum fuit. Adiecit quoque, quod, si archiepiscopus ipsum in illo iudicio non denuntiauerit excommunicationi subiectum, quia nec sciuit ipsum in illo iudicio litigare, postquam tamen per litteras suo sigillo munitas ipsum excommunicatum denuntiat, tanquam excommunicatus est ab omnibus euitandus.  Cum igitur super hoc coram nobis disceptatum fuisset, quia per litteras iudicis ordinarii, quibus standum est donec probetur contrarium, nobis constitit, quod sepedictus u. tunc excommunicatus erat, cum officium procurationis assumpsit, ipsum tanquam procuratorem non duximus admittendum. uerum, quia electionis causa fuerat ad nos per appellationem reducta, et iudices delegati attestationes et acta iudicii nobis transmiserant consignata, licet canonici postea redierint ad concordiam, quia tamen adhuc secundum fidem attestationum erat de persone meritis iudicandum, nos, quod circa prefatum capellanum postmodum factum exstitit, exigente iustitia, reprobauimus tanquam prepostere attentatum. Quia uero sepedictus u.  propter excommunicationis impedimentum non fuit procurator admissus, et ex parte altera procurator non uenerat super causa sufficienter instructus, cum etiam acta iudicum non haberet, ipsa non potuit in nostra presentia terminari. Quocirca, causam eamdem uestro duximus examini committendam, per apostolica scripta mandantes, quatenus, uocatis ad presentiam uestram qui propter hoc fuerint euocandi, et attestationibus, quas sub bulla nostra uobis interclusas transmittimus publicatis, si ea que  contra personam dicta sunt, rationabiliter fuerint reprobata, et dicti canonici perseuerarint in eodem consensu, uos ei, tanquam abbati suo, faciatis ab omnibus canonicis reuerentiam et obedientiam debitam exhiberi, contradictione prefati u. nequaquam obstante; quem si tot et tantis inueneritis criminibus irretitum, sicut insinuatione multorum nostris est auribus intimatum, eum taliter castigetis, quod ipsius pena ceteris delinquendi materiam interdicat. Quod si ea, que sunt circa personam deposita, sufficienter non fuerint reprobata, uos ei super eadem abbatia perpetuum silentium imponatis, facientes eidem ecclesie de persona idonea canonice prouideri; contradictores, si qui apparuerint, uel rebelles, ut a sua temeritate desistant, per  censuram ecclesiasticam, appellatione postposita, compellentes. Nullis litteris ueritati, etc.

Datum Laterani, uI Nonas Octobris, anno nono.



CLXu. DECANO  , ET CAPITULO SANCTI MARTINI TURONENSIS. Ut, magistrum I. de Cangeiaco in canonicum et fratrem recipiant. 

Cum olim uenerabili fratri nostro . . . episcopo  , et dilecto filio . . . decano Parisien.  dederimus in mandatis, ut resignationem prebende, quam in Ecclesia uestra tenuit dilectus filius, magister P Capuanus, canonicus Senonensis, auctoritate nostra  reciperent, ac donationi nostre reseruarent eamdem, nos, ex quo per litteras eorumdem episcopi et decani fuimus certiores effecti, quod prebendam ipsam idem canonicus in eorum manibus libere resignarat, eam dilecto filio, magistro Ioanni de Cangeiaco, clerico dilecti filii nostri Rogerii, tituli Sancte Anastasie presbyteri cardinalis  de uestris partibus oriundo, concessimus, eumque de ipsa propriis curauimus manibus inuestire. Quocirca discretionem uestram monemus attente, et hortamur, per apostolica uobis scripta precipiendo mandantes, quatenus, eumdem magistrum recipientes in canonicum et in fratrem, ipsum in corporalem possessionem memorate prebende inducere non tardetis et  faciatis eum, quantum in uobis fuerit, ipsius pacifica possessione gaudere. Alioquin, dilectis filiis . . . decano  . . . . . cantori  , et magistro scholarum Aurelianensi  , dedimus in preceptis, ut uos ad id per censuram ecclesiasticam, appellatione remota, compellant; contradictores districtione simili compescentes.

Datum Laterani, III Nonas Octobris, anno nono.



CLXuI  . UNIuERSIS ARCHIEPISCOPIS ET EPISCOPIS LOMBARDIAE. Quod si ciues Placentini non destiterint ab oppressionibus Ecclesie Placentine priuentur sede episcopali. 


Cum prodierit hactenus, ut ex adipe, ciuium Placentinorum iniquitas, nec adhuc prodire desistat, alligare quod fractum erat in eis, pastorali diligentia nisi sumus, et reducere quod abiectum. Sed, quoniam in medico non est semper, ut releuetur infirmus, ueteri pro ipsis cogimur, ne non sit declinatio mortis eorum, in quorum plaga, pene triennio iam discussa, non inuenimus firmamentum. Unde, inconuenienter de ipsis possumus conqueri, cum propheta  dicentes: Curauimus Babylonem, et non est sanata ; quia, licet ipsis diligenter adhibuerimus operam medicantis, nondum tamen potuimus eos ad gratiam reuocare salutis. Sic enim, instigante illo, qui malorum omnium est incentor, iniquitatum suarum ferragine duruerunt, quod, quamuis multo labore sudatum fuerit, de ipsis tamen rubigo nimia non exiuit, propter quod impietates ipsorum exaggerare uidetur ille qui dicit: Frustra conflauit conflator, malitie eorum non sunt consumpte . uerum, quia nonnulla uulnera, que nequeunt incisione curari, sanari fomentis olei consueuerunt, et, quos fortium pigmentorum medicina curare non potuit, frequenter pristinam sanitatem tepentis aque potio reuocauit, adamantis quoque durities, que  chalybis incisione non cedit, hirci sanguine perfusa mollescit, uolentes predictos ciues per patientiam nostram ad penitentiam reuocare, lenius usquemodo erga ipsos, quam eorum forsan culpa requireret, duximus procedendum, ne si eorum uulneri adhuc crudo ferrum fuisset adhibitum, non ex corruptione sua, sed ex nostra demum asperitate ad saniem, qua computruit, uulnus ipsum uideretur esse perductum, ac nos uox Dominica increparet, inquiens per prophetam: uos cum austeritate imperabatis eis, et cum potentia . Nunc autem, quoniam excreuerunt iniquitates eorum, quibus multiplicatis sanguis uidetur sanguinem tetigisse, ne sententiam prophete incurramus dicentis: Maledictus, qui prohibet gladium suum a sanguine ; ipsorum  scelera percussuri, uos pariter, in quorum ipsi publica detrimenta grassantur, in eorum ultionem compellimur excitare, cum legislatore dicentes: Si quis est Domini, iungatur mihi, et ponat uir gladium super femur  ad inimicos Domini puniendum. Sed, quanquam succensus in eos furor Domini nos succendat, eosque propter iniquitates suas profecto odio persequamur, super his tamen multo compassionis igne perfrigimur  , quod ad illam pene necessitatem suis nos operibus induxerunt, ut, etiamsi uelimus eisdem impenitentibus parcere, non possimus, ac impietas uideatur super  impietatibus suis pietatem habere. Ne igitur, si diutius ipsorum malitiam, non solum in confusionem eorum, sed etiam in uniuersalis Ecclesie detrimentum, tanquam eis displicere nolentes, duxerimus sustinendam, contra officii nostri debitum ueniamus, Apostolo attestante, qui ait: Si adhuc hominibus placerem Christi seruus non essem ; scientes, quod obedire Deo magis quam hominibus nos oportet, quantumcunque nobis insultetur ab ipsis, non disposuimus eos magis quam Dominum honorare, nequaquam timentes hominum maledicta. Nos enim, qui sumus? ut humilibus mansueti uiri uerbis utamur; non est contra nos murmur, sed potius contra Dominum, pro cuius nomine utinam digni simus contumeliam sustinere! Cum autem nichil sit iustius,  quam ut in quo quis peccauit, in eo etiam puniatur, et per hoc quod dicti ciues in Deum et Ecclesiam commiserunt, non solum episcopalia iura temere inuadentes, uerum etiam facientes episcopum suum et clericos miserabiliter exsulare, sedis episcopalis reddiderint se indignos, nolentes eos diutius tanti sceleris impunitate gaudere, imo illud tali castigatione compescere, quod, quibuscunque ipsorum culpa fuit in scandalum, pena sit in exemplum, deliberauimus cum fratribus nostris, et hoc communi consilio duximus statuendum, ut, nisi predicti ciues ad mandatum Ecclesie, infra mensem postquam litteras apostolicas receperint, quas propter hoc eis mittimus, reuertantur, super his, pro quibus censuram  ecclesiasticam incurrerunt, satisfactionem debitam impensuri, ciuitas eorum episcopali dignitate priuetur, et diecesis eius inter uicinos episcopos diuidatur, prouiso congrue tam episcopo quam clericis ciuitatis, si tamen ciuitas sit dicenda, postquam amiserit dignitatem, ac per hoc temporalem quoque merebitur amittere comitatum. Unde, mittimus ad eos dilectum filium, G. Sancte Marie in Porticu diaconum cardinalem  , apostolice sedis legatum, qui monitis et exhortationibus reducat eosdem, si desuper datum fuerit, ad semitam ueritatis; alioquin, uobis conuocatis in unum, sublato cuiuslibet contradictionis et appellationis obstaculo, predictum statutum solemniter exsequatur. uos igitur, strenui militie Christi presules, attendite,  et uidete, quoniam pro causa publica, n. n priuata, prelium Domini preliamur; in quo tanto fortius uos oportet in adiutorium nostrum exsurgere, quanto per illud non tam specialiter aliquos, quam generaliter uniuersos intendimus defensare. In hac siquidem alea status luditur Ecclesie pene totus. In hac pugna libertas eius uel deiicitur, uel leuatur. Ne putetis, quod, si tante pestis initium, ubi natum est, non exstinguitur, se ad eos, qui se putant manere liberos, non extendat; que profecto, nisi modo repressa fuerit, multos uicinos, et longe positos occupabit, et, cum ab istis, uelut a primogenitis  Satane nunc inceperit, nisi contra prouisum fuerit, ueluti cancer serperet, et sensim se ad alios dilataret. Profecto, si, cum proximus ardet paries, agi res nostra dicatur, et hoc, quod Ecclesia generalis in speciali parte concutitur, non sit aliud, quam, rupto ibi antemurali eius, ad captiuandum ipsam intus in eamdem intretur, pernecessarium esse dignoscitur, ut illuc ad defendendum eam pariter occurratis, ubi ad diruendum munimen eius malignitatis aries est admotus. Ecce, fratres, multi certamen hoc respiciunt et obseruant, qui, si partem nostram uiderint in ipso succumbere, statim parati erunt erga uos simile flagitium attentare, ac uos eis tanto demum difficilius resistere ualeretis, quanto remissius obstitissetis precursoribus eorumdem.  Scitis quidem, quod principes Assueri, ne ad mulieres eorum contemnendi perueniret exemplum, regine contumaciam puniri unanimiter suaserunt, et custodes agrorum, ne per alluuionem pereant sata sua, in aliene terre limitibus contra impetum torrentis occurrunt. Sic igitur uos oportet aliena pericula uestra facere, imo uestris in alienis periculis obuiare, ut, si prudenter malis uicinorum obsistatis, per eorum triumphum uos ipsos quasi per clypeum protegatis. Quocirca, fraternitatem uestram rogamus et exhortamur attentius, per apostolica scripta districte precipiendo mandantes, quatenus, si lucerna Domini spiraculum hominis, que inuestigat secreta uentris, ad diligentem monitionem memorati legati, corda contumacium predictorum  non dignabitur illustrare, sed potius eos indurari permiserit, tanquam pro magnitudine culpe diuino iudicio reprobatos, ita concorditer et prudenter ad exsequendum prescriptum statutum eidem legato assistere procuretis, quod ecclesiastice discipline seueritas nullius presumptione ualeat eneruari; certi, quod, si quis uestrum in hoc existeret negligens, aut remissus, non aliter moleste ferremus, quam si unus ex illis esset, contra quorum nequitiam seueritatem huiusmodi decreuimus exercendam. Si uero, predictis ciuibus; quod auertat Dominus, obduratis, in prescripti statuti fuerit exsecutione processum, uolumus et mandamus, ut uenerabilis frater noster . . . . Placentinus  episcopus  , ad nostram presentiam transmittatur, prouisionis apostolice gratiam, dante Domino recepturus. De clericorum uero prouisione cum eodem legato taliter disponatis, ut, sicut aduersus eos, qui se angustiauerunt, in constantia magna stetere, ita sufficienter et honeste prouideatur eisdem, qui, etsi coram hominibus incommoda sunt perpessi, spes tamen eorum esse debet apud Ecclesiam immortalis, pro cuius defensione fortes et immobiles perstiterunt.

Datum Laterani, uII Idus Octobris, anno nono.

 In eumdem modum, Eisdem, per totum, usque ad amittere comitatum. Unde, mittimus ad eos uenerabilem fratrem nostrum . . . uercellensem episcopum  , et dilectum filium . . . . abbatem de Tillicto  , et presbyterum Albertum Mantuanum, etc., usque in finem.

Datum Laterani, uII Idus Octobris.



CLXuII  . . . . . . . POTESTATI, ET CONSULIBUS, ET POPULO PLACENTIN. SPIRITUM CONSILII SANIORIS. Super eodem. 

Tacti sumus dolore cordis intrinsecus, et usque ad animam ipsius doloris gladius pertransiuit, pro eo quod, cum ciuitas Placentina consueuerit esse  apostolice sedi ualde deuota, nunc mutatus est color optimus, et aurum in scoriam est conuersum, quoniam adeo exhibet se ingratam, ut nulla in ea uideatur deuotionis aut gratitudinis remansisse scintilla, dum, eius monitis et mandatis omnino contemptis, matrem suam Placentinam Ecclesiam, honorabile membrum ipsius, hereticorum seducta fallaciis, nititur ancillare uolens eam quasi uile mancipium redigere sub tributo, ut, ceteras ciuitates suo exemplo corrumpens, una prouocet uniuersas contra uniuersalis Ecclesie libertatem, ut dicere ualeat cum propheta: Filios enutriui et exaltaui, ipsi autem spreuerunt me ; a cuius utique culpe flagitio, sic nec publice honestatis iustitia, nec ecclesiastice discipline seueritas, nec fidei Christiane  religio, nec formido tremendi iudicii uos potuit hactenus reuocare. Utinam exemplum gentilis mansuetudinis uos induceret, ne seueriorem persecutionem a uobis, quam, passa fuerit a famose crudelitatis tyranno, Ecclesia nostro tempore sustineret! Cum enim Pharao, rex Aegypti, ceteris seruituti subactis, sacerdotes suos et possessiones eorum, non solum in pristina libertate seruauerit, sed etiam alimoniam eis de publico ministrarit, et rex Perside Artaxerxes uniuersis sacerdotibus et leuitis, ac domus Dei ministris uetuerit uectigal, tributum et annonam imponi, uos quidem metuere propter Deum, uel saltem propter homines erubescere deberetis, in Dei famulos immanitatem illius tyrannidis  exercere, quam non exercuerunt in ipsos illi, qui nondum habebant notitiam ueritatis. Heu! quis uos, o ciues, tam miserabiliter fascinauit, ut, ancillata matre, seruos efficeret, et peruersitatis exemplum ceteris exhiberet, ac apostolice gratie redderet prorsus ingratos, que ciuitatem uestram a iugo Rauennatis Ecclesie gratuito liberauit, adoptans illam in filiam specialem? Certe, si possetis huiusmodi facinus impune perficere, non deberetis tam peruersum exemplum aliis exhibere, quoniam, etsi graue sit facinus, grauius est exemplum. Quod si  gratie uobis facte beneficium aspernemini, et degenerantibus uobis ex filiis in priuignos, apostolice sedis gratiam, que multis bonis hactenus uos repleuit, propter uestram ingratitudinem improperare cogamur, prophetico uerbo dicentes: Pingues facti sunt et incrassati, et recalcitrauere dilecti, nunquid remanebit gratia cum ingratis, aut mater filios alienos, qui mentiti sunt ei, sibique mala pro bonis et odium pro dilectione retribuunt, ultra poterit in adoptionis filios retinere, quin potius, abutentes ingenua, redigantur in conditionem seruilem? ut gratiam, quam non cognouerunt habendo, saltem amittendo cognoscant, tantoque domum illam se doleant amisisse, quanto habere ipsam, cum uoluerint, sero non potuerint, pro eo quod eam seruare, dum potuerunt,  minime uoluerunt; ei sic tandem, dantibus uobis alienis honorem uestrum, et annos uestros crudeli, cum impleti fuerint extranei iuribus uestris, ac uos, labores uestros in aliena domo uidentes, in nouissimis gemueritis. Nos quidem, iuxta prouerbium Salomonis, in interitu uos ridebimus, et subsannantes, cum uobis, quod timebatis, aduenerit, redire fortasse uolentes recipere uos nolemus, quos iampridem diutius uocauimus renuentes, cum Sapiente dicturi: uocaui, et renuistis; extendi manum meam, et non fuit qui aspiceret, despexistis omne consilium meum, et increpationes meas penitus neglexistis . Redite igitur, preuaricatores, ad cor, et nolite uos reddere prorsus indignos proprie  dignitatis, quia, cum iam exspectauerimus per triennium, si forte infatuata ficulnea fota stercoribus non protulerit ex se fructum, profecto non restat nisi securim ponere ad radicem, ne, ramis infructuosis extensis, terra circumiacens inutiliter occupetur. Cum enim nichil sit iustius, quam ut in quo quis peccauit, in eo etiam puniatur, et per hoc quod in Deum et Ecclesiam commisistis, non solum episcopalia iura temere inuadentes, uerum etiam facientes episcopum uestrum et clericos miserabiliter exsulare, sedis episcopalis reddideritis uos indignos, nolentes, uos tanti sceleris diutius impunitate gaudere, imo illud tali castigatione compescere, quod quibuscunque culpa uestra fuit in scandalum, pena sit in exemplum, deliberauimus cum fratribus  nostris, et hoc communi consilio decreuimus statuendum, ut, nisi ad mandatum Ecclesie infra mensem post susceptionem presentium reuertamini, super iis, pro quibus censuram ecclesiasticam incurristis, satisfactionem debitam impensuri, ciuitas uestra episcopali dignitate priuetur, et diecesis eius inter uicinos episcopos diuidatur, prouiso congrue tam episcopo quam clericis ciuitatis, si tamen ciuitas sit dicenda, postquam episcopalem amiserit dignitatem, ac per hoc temporalem quoque merebitur amittere comitatum. Ecce tensus est arcus, fugiatis igitur a sagitta que non consueuit abire retrorsum, quia sera est penitentia post ruinam, sicut uicina  uos possunt exempla docere. Non ergo uos resipiscere pudeat ab errore, quoniam in hac pugna longe magis est uinci, quam uincere gloriosum, quia, sicut qui uincit uitium, uincitur a uirtute, sic profecto qui uirtutem captiuat, a uitio captiuatur, et est quidem maioris uirtutis se ipsum quam extraneum superare, maxime, si crudelitas a pietate uincatur, Salomone testante: Melior est patiens uiro forti, et qui dominatur animo, expugnatore urbium . Mittimus igitur ad uos dilectum filium, G. Sancte Marie in Porticu diaconum cardinalem, apostolice sedis legatum, qui monitis et exhortationibus uos reducat, si desuper datum fuerit, ad semitam ueritatis; alioquin, conuocatis episcopis Lombardie, sublato cuiuslibet contradictionis et appellationis  obstaculo, prescriptum statutum solemniter exsequantur. De cetero, paterna dulcedine uos monemus, deposcimus et rogamus, ut hoc nobis gratuita saltem liberalitate donetis, sub spe non solum mercedis eterne uobis a Domino conferende, uerum etiam premii temporalis a sede apostolica concedendi; scituri pro certo, quod non sine multa tristitia et magno dolore processimus ad prescriptam sententiam proferendam, tanquam qui necessario compellemur, si permiseritis, nos in hanc necessitatem induci, quamdam honorabilem partem a nostro corpore separare, ut illius pareamus iussioni, qui precipit, quod, si noster nos oculus scandalizat, eruamus illum, et proiiciamus a nobis.

 Datum Laterani, Nonis Octobris, anno nono.



CLXuIII  . EPISCOPO uERCELLENSI, ABBATI DE TILIETO, ET ALBERTO, PRESBYTERO MANTUANO. .

In eumdem modum . . . . . usque eruamus illum, et proiiciamus a nobis. Quocirca, discretioni uestre per apostolica scripta precipiendo mandamus, quatenus, ceteris occupationibus pretermissis, cum hanc inter omnia negotia Lombardie modo precipuam reputemus, ad ciuitatem Placentinam parit accedentes, ciues ipsius, quos, sicut nouit ille qui nichil ignorat, non intendimus contra iustitiam aggrauere, modis, quibus poteritis, prudenter et efficaciter inducatis, ut mandatis apostolicis obediant  humiliter et deuote, ne prescriptam penam incurrent, ignominiosam pariter et damnosam; alioquin, quia ferro abscidenda sunt uulnera, que fomentorum non sentiunt medicinam, conuocatis episcopis Lombardie, ad exsecutionem prescripti statuti cum ea maturitate ac diligentia procedatis, ut, uestra sollieitudine mediante, debitum sortiatur effectum, scientes uobis plenam potestatem, sublato cuiuslibet contradictionis et appellationis obstaculo, a nobis esse concessam super omnibus que necessaria fuerint ad idem negotium exsequendum. Quod si non omnes . . . duo uestrum, etc.

Datum Laterani, Nonis Octobris, anno nono.



CLXIX  . CONSULIBUS PLACENTINIS, SPIRITUM CONSILII SANIORIS. Congaudet, quod reducti ad deuotionem cessauerint ab offensis Ecclesie, et mandatis parent apostolicis. 


Gaudemus in Domino et in potentia uirtutis ipsius, quia, sicut ex litteris, quas Romanis mercatoribus direxistis, accepimus, ad mandatum apostolice sedis desideratis humiliter ac deuote redire. Nos enim ciuitatis uestre, sicut filie specialis, paterna desideramus affectione salutem, arte periti medici prudenter utentes, qui, si forte plagam non potest emplastris uel unguentis curare, ferrum aut ignem apponit, non ut perimat, sed ut sanet; et hoc faciens  non odit, sed diligit sauciatum, qui, quamuis doleat cum asperitatem patitur medicaminis, gaudet tamen postquam effectum consequitur medicine. Grauis quidem erat uestre presumptionis excessus, quia matrem uestram, Placentinam Ecclesiam, nitebamini ancillare, sed grauius erat ipsius presumptionis exemplum, quia suo contagio corrupisset una ciuitas uniuersas, et ideo, priusquam predicti mercatores intercessuri pro uobis ad nostram presentiam accessissent, medicinales uobis litteras miseramus, amaras quidem in cortice, sed dulcissimas in medulla. uos ergo, non abnuatis salutarem accipere medicinam, Deo et Ecclesie, sicut uiri catholici, satisfactionem debitam impendentes, per. quam non solum penam uitabitis, uerum etiam  gloriam acquiretis temporalem pariter et eternam; scientes, quod nostro dilecto filio, Sancte Marie in Porticu diacono cardinali, apostolice sedis legato, uel, si forsan idem legatus interesse non posset, uisitatoribus Lombardie dedimus in mandatis, ut secundum formam sibi prefixam finaliter in hac causa procedant.

Datum Laterani.



CLXX. PRIORI ET CONuENTUI SANCTI uINCENTII ULIXBONENSIS. Compositio quedam facta inter eos et episcopum et capitulum Ulixbonenses confirmatur. 

Solet annuere, etc., usque impertiri. Sane, sicut  ex insinuatione uestra, et ex tenore litterarum dilectorum filiorum, F. prioris, et P. cantoris Alcobatie, iudicum delegatorum a nobis, accepimus, cum inter uos ex una parte, ac uenerabilem fratrem nostrum . . . . . . . episcopum, et dilectos filios, capitulum Ulixbonense, ex altera, coram ipsis super libertate monasterii, quibusdam ecclesiis, decimis, et quibusdam aliis questio uerteretur, de uoluntate  partium et ipsorum iudicum auctoritate, eadem questio amicabili fuit compositione sopita. Eapropter, dilecti in Domino filii, etc. usque assensu, compositionem ipsam, sicut sine prauitate prouide facta est, et ab utraque parte sponte recepta, et hactenus pacifice obseruata, auctoritate apostolica confirmamus, et presentis scripti patrocinio communimus. Nulli ergo, etc. Si quis autem, etc.

Datum Laterani, XuII Kalendas Nouembris, anno nono.



CLXXI  . . . . . . . FLORENTINO EPISCOPO  . De ordinatione quorumdam canonicorum in Ecclesia uulterana. .


Ecclesia uulterana  debito canonicorum obsequio longo tempore destituta, uenerabilis frater nos ter . . . uulteranus episcopus  , uolens ministrorum defectum in eadem ecclesia restaurare, quosdam canonicos elegit et instituit in eadem, quos residentes  canonici recipere noluerunt, asserentes quod talis electio fuerat in eorum preiudicium attentata  . Cumque super hoc suam ad nos ipse  episcopus querimoniam destinasset, causam ipsam tibi commisimus fine canonico terminandam  . Partibus autem in tua presentia constitutis, idem episcopus a te per suum petit responsalem, ut dilectos filios, magistrum Mitidum, Ildebrandum, Placitum, Tholomeum et Sofredum ab iniuria,  quam ei super electione canonicorum uulterane Ecclesie inferunt, prohiberes, et ut ipsum iure electionis uti libere patiantur, nec ipsi eligenti uel uolenti eligere contradicant, asserens idem episcopus quod ius eligendi canonicos ad ipsum multipliciter pertinebat. Iure siquidem communi hoc sibi competere proponebat, quia, secundum quod sacrorum canonum statuta declarant, in sua Ecclesia, dispositionem, prouisionem et iurisdictionem episcopus plenam habet; nam, etsi subditorum quisquam in suo officio et honore precedat, episcopus tamen prouisor est, et ordinator in cunctis. Proposuit etiam quod ex approbata consuetudine canonicorum electio ad ipsum in eadem Ecclesia pertinet,  sicut ad prelatos ceteros regionis, qui uel per se, uel cum sociis consueuerunt electionem facere clericorum. Sed, etsi dubium esset cuiusmodi consuetudo in talibus seruaretur ibidem, ad sedem es et apostolicam reccurrendum, cum in aliis Ecclesiis que sunt metropolitano subiecte, in huiusmodi dubiis ad consuetudinem metropoleos recurratur. Unde, cum apud Romanam Ecclesiam solus summus pontifex  eligat cardinales, canonicorum electionem in sua Ecclesia idem episcopus ad se solum proposuit pertinere. Allegabat insuper quod, etsi nullo iure talis ad ipsum pertinuisset electio, propter canonicorum tamen negligentiam, eligendi auctoritas ad ipsum fuerat deuoluta. Sacris siquidem constitutionibus est permissum, ut episcopus quilibet pasorali diligentia suorum suppleat negligentiam clericorum. In Lateranensi quoque concilio noscitur esse statutum, ut, cum donatio dignitatis uel beneficii ad capitulum pertinet, si infra sex mensium spatium conferre distulerit, hoc episcopus exsequatur. Pro parte uero capituli fuit ex aduerso responsum, quod de iure communi non ad episcopum, sed ad ipsum capitulum canonicorum electio  pertinebat, ad quod probandum quosdam canones allegabant. uerum, cum circa hoc diuersa canonum edita sint statuta, uidebatur potius ad diuersorum locorum consuetudines huiusmodi diuersitas referenda, cum canonicorum electio alicubi ad solum spectet episcopum, alibi ad capitulum tantum, et alicubi pariter ad utrosque. Sed, nec consuetudo sedis apostolice, quam pro se predictus episcopus introduxit, obesse posse canonicis uidebatur, quia, licet summus pontifex solus eligat cardinales, in sua tamen Ecclesia cathedrali, Lateranensi uidelicet uel Principis apostolorum Basilica, capitulum sibi concanonicos eligere consueuit, quamuis et in ipsis, sicut et in aliis Ecclesiis, Romanus pontifex interdum canonicos eligat ex plenitudine potestatis. Ad  hoc autem, quod episcopus consequenter obiecit, quia uidelicet propter capituli negligentiam eligendi ius ad ipsum fuerat deuolutum, pars capituli respondebat quod, propter neglectum huiusmodi, episcopus eligendi ius sibi non potuit uindicare, nisi canonica monitione premissa, cum in tali casu tempus minime sit determinatum a canone, quod uicem commonitionis suppleat, uel interpellare fingatur, presertim cum electos, a canonicis et episcopo presentatos, ipse pro sue uoluntatis arbitrio noluit confirmare. Cum itaque ordinarii iuris sit, ut admonitio debeat preire uindictam, et pretextu negligentie, monitione omissa, episcopus penam inflixerit, pars eadem proponebat merito improbandum  quod ab ipso temere noscitur attentatum. Adiecit et pars capituli, quod Lateranensis statutum concilii sibi locum non uindicat in illis Ecclesiis, in quibus nequaquam ecclesiastica beneficia sunt distincta, sed in quibus certus est canonicorum numerus et distincte prebende. Preterea, si, iuxta tenorem concilii, deprehenderentur predicti canonici negligentes, episcopus tamen, qui diuturniori tempore  fuit negligens, ex hoc ius minime acquisiuit, qui propter hoc esset merito puniendus, cum nemo ex eodem facto penam debeat et premium promereri; quin imo, in hoc casu eligendi potestas ad superiorem exstitit merito deuoluta, sicut ex concilii tenore coniicitur manifeste, unde, in alienam messem non debuit mittere falcem suam. Cum autem hec et alia coram te fuissent proposita, et tu tamen deliberare uelles super sententia proferenda, quia nimis diuersa concilia reperisti, et fere quilibet, cuius in hac parte uolebas uti consilio, suspectus alterutri parti ex causis aliquibus habebatur, causam instructam ad nostram presentiam remisisti, sub tuo sigillo attestationes et allegationes partis utriusque transmittens. Nos uero, utriusque partis attestationibus  et rationibus diligenter inspectis, de consilio fratrum nostrorum, fraternitati tue presentium auctoritate [mandamus, quatenus super primo articulo petitionis episcopi, in quo postulauit a te, ut prenominatos canonicos ab iniuria, quam ei super electione canonicorum uulteranensis Ecclesie inferunt, prohiberes, ab impetitione ipsius episcopi  sepedictos canonicos, appellatione postposita, absoluere non postponas, quia, sicut iuris regula dicit, non intelligitur  iniuriam facere, qui utitur iure suo, cum per testes longe melius sit probatum, quod canonici sepedicti hoc iure usi fuerint, antequam episcopus memoratus. In secundo quoque prescripte petitionis  articulo, quo memoratus petebat episcopus, ut dicti canonici ipsum  iure electionis uti libere paterentur, absoluere studeas canonicos memoratos, maxime, si sit notorium, quod in Tuscia generalis consuetudo seruetur, ut in cathedralibus ecclesiis solum capitulum, irrequisito episcopo, eligendi canonicos habent facultatem. Ne uero eadem Ecclesia remaneat ulterius ministrorum obsequio destituta, memoratis canonicis ex parte nostra precipias, ut infra quindecim dies personas idoneas, iuxta facultates Ecclesie, in canonicos eligant, ex quibus tres ad minus sint sacerdotes, presentantes eos episcopo confirmandos; alioquin, extunc, nostra fretus auctoritate, sublato cuiuslibet contradictionis et appellationis obstaculo id exsequi non postponas.

Datum Laterani, XuI Kalendas Nouembris, anno  nono.



CLXXII  . P. YPOREDIENSI EPISCOPO  . Ut redeat ad Ecclesiam suam et non querat separationem ipsius. 

Litteras tuas recipimus continentes, quod dudum  timor et tremor uenerunt super te, et contexerunt te tenebre, ac cum Propheta dixisti: Quis dabit mihi pennas sicut columbe, et uolabo, et requiescam?  Ne igitur huius quasi uoti transgressor in conspectu Domini appareres, ecce elongasti fugiens, et manes in solitudine, exspectans cum qui saluum te fecit a pusillo animo et tempestate. In episcopatu autem Yporediensi ob reuerentiam precepti apostolici permansisses, nisi quedam que tue saluti uidebantur contradicere obuiassent, propositum uidelicet, sicut superius est expressum, ad eremum transeundi, quod mentem tuam non sinebat esse quietam, et quod Yporediensis Ecclesia possessiones quasdam titulo pignoris obtinet, quarum prouentus iusti tibi minime uidebantur. Telonium insuper et  pedagium habet, de quorum sustentari redditibus formidabas. Preterea, possessiones eius sunt pignori obligate, et in tantum sunt ere alieno grauate, quod in temporalibus parum aut nichil ibidem posse proficere te sperabas; unde, nobis humiliter supplicasti quatenus te permittere dignaremur in solitudine, ad quam transisti, cum nostra benedictione ac gratia commorari; ut in libertate spiritus uacare Domino possis, et tua nichilominus peccata deflere. Consequenter autem ex litteris, tam uenerabilis fratris nostri . . . Mediolanensis archiepiscopi  , quam dilectorum filiorum Yporediensis capituli, accepimus euidenter quod, cum electionem de nostro recepisses mandato, ipsamque dictus archiepiscopus  confirmasset, abbatia de Firmitate, ad quam fueras euocatus, dimissa  , tu ad eiusdem Ecclesie regimen accessisti, et sic inter te ac ipsam coniugium exstitit spirituale contractum. uerum, postmodum paucis diebus transactis, ignorante capitulo, assumptis pennis sicut columbe fugiens in solitudinem  euolasti, licet penne tue ita sint astricte nexibus preceptorum, ut liberum non habeas absque nostra permissione uolatum. Dubitare sane non debes quod, cum fortius sit spirituale uinculum quam carnale, omnipotens Deus spirituale coniugium, quod est inter episcopum et Ecclesiam, suo tantum iudicio reseruauerit dissoluendum, qui dissolutionem carnalis coniugii, quod est inter uirum et feminam, suo tantum iudicio reseruauit, precipiens ut quod Deus coniunxit, homo ne separet. Non enim humana, sed diuina potius potestate coniugium spirituale dissoluitur, cum per translationem, uel depositionem, aut etiam cessionem, auctoritate Romani pontificis, quem constat esse uicarium Iesu Christi, episcopus ab Ecclesia remouetur, et ideo  tria hec que premisimus, non tam constitutione canonica, quam institutione diuina, soli sunt Romano pontifici reseruata. Sicut igitur episcopus consecratus, sine licentia Romani pontificis Ecclesiam deserere non potest sibi commissam, sic tu electus, et etiam confirmatus, preter nostrum assensum Ecclesiam ipsam relinquere nequiuisti, cui es matrimonialiter alligatus; cum non debeat in dubium reuocari, quin, post electionem et confirmationem canonicam, inter personas eligentium, et electi, spirituale coniugium sit contractum. Unde, cum non maius sit uinculum episcopi ad ecclesiam, quam electi, maxime cum fuerit confirmatus, idem penitus, et non aliud iuris obtinet in utroque. Sicut ergo episcoporum, sic et electorum translatio, cessio,  uel etiam depositio soli Romano pontifici reseruatur; licet quod cautum est de episcopis, olim non fuerit de electis expressum, propter similitudinem manifestam, uel identitatem potius, de qua non potest aliquis subtiliter intuens dubitare, cum idem  iudicium de similibus sit habendum. Cum constet igitur ex premissis, quod per electionem et confirmationem sis alligatus uxori, solutionem non queras, ne, dum forte queris uiuere tibi soli, deposita sollicitudine pastorali, cum seruo pigro creditum tibi abscondas in terra talentum, qui meruit a domino reprehendi, quia pecuniam domini sui nummulariis non commisit, quam idem ueniens ab illis reciperet cum usura; unde, ablato sibi talento, in exteriores tenebras, tanquam seruus inutilis, iussus est a domino mitti, qui seruis talenta reportantibus duplicata precipit, ut in ipsius gaudium introirent, promittens ipsos constituere supra multa, quia fideles exstiterant supra pauca. In ea ergo uocatione, qua uocatus es, maneas, et Domini tui pecuniam  non abscondas, quia, iuxta Salomonis sententiam, qui abscondit frumentum, maledicitur in populis , et illis beatitudo promittitur, qui seminant super aquas. Neque causeris, nos te ad Ecclesiam pauperculam, et paruam diecesim destinasse, cum intentionis nostre non fuerit illi per te tantummodo prouidere, sed toti potius Lombardie, quin imo Ecclesie generali, quam informare poteris tam exemplo uite, quam uerbo doctrine, cum sis uir potens in opere ac sermone, retorquens os turturis ad ascellas. Noli ergo negligere gratiam ad quam fuisti uocatus, ne spiritum exstinguere uidearis, sed potius cum illo glorioso pontifice dicas: »Domine, si populo tuo sum necessarius, non recuso laborem.« Debitum  enim caritatis exposcit, ut is, qui Rachelem amplectitur, Lie non refutet amplexus, quia, licet illa sit pulchra, hec tamen est utilis propter gratiam filiorum, sibi et aliis commodum afferens et profectum. Licet enim Marie sedentis secus pedes Domini otium Marthe satagentis circa plurima ministerio preferatur, non ideo putes quod Martha malam partem elegerit, que circa plurima satagebat, quia Maria optimam partem elegit que non auferetur ab ea, quoniam, licet illa sit magis secura, ista tamen magis fructifera, et, licet illa sit magis suauis, ista tamen magis utilis perhibetur. Quamuis semel in unum et contemplatiuus esse ualeas, et actiuus, legislatoris exemplo, qui nunc ascendebat in montem, ut ibi gloriam Dei cum maiori cerneret libertate,  nunc uero descendebat in castra, ut cum utilitate maiori necessitatibus populi prouideret, nec autem propter hoc debes Ecclesiam illam deserere, cum qua iam coniugium contraxisti, quod te non speras ibidem, sicut asseris, profecturum, quia plantationi et rigationi tue potens est dare Dominus incrementum, et, si forte non usquequaque secundum tuam profeceris uoluntatem, non tamen minorem potes exspectare mercedem, quia Deus laborem remunerat, non profectum, iuxta quod Scriptura testatur: Reddet  Dominus mercedem laboribus , seruorum suorum labori, non profectui, premium repromittens. Unde, Apostolus non se profecisse plus omnibus gloriatur, sed plus omnibus laborasse. Sed nec excusare te debes propter Ecclesie paupertatem, quia semper est diues christiana paupertas, illud attendens, quod inquit Psalmista: Non uidi iustum derelictum, nec semen eius egens pane . Nonne recolis uerbum Dei, dicentis in Euangelio: Nolite solliciti esse, dicentes, quid manducabimus, aut quid bibemus, aut quo operiemur? Hec enim omnia gentes inquirunt. Scit enim Pater uester, quia his omnibus indigetis; querite ergo primum regnum Dei, et iustitiam Dei, et hec omnia adiicientur uobis . Ab iniquis autem redditibus, si quos  Ecclesia tua percipere consueuit, abstinere poteris, imo debebis, eritque tibi apud Deum et homines gloriosius, sciturus pro certo, quod leua erit tibi sub capite, si dextera fuerit in amplexu. Monemus igitur deuotionem tuam, et exhortamur in Domino, per apostolica tibi scripta districte precipiendo mandantes, quatenus, ad predictam Ecclesiam rediens, sponsam tuam, circa ipsam et populum tibi commissum, curam et sollicitudinem adhibeas diligentem, et talenta tibi credita Domino referas duplicata, et illam iucundam uocem merearis audire: Euge, serue bone et fidelis, quia super pauca fuisti fidelis, super multa te constituam, intra in gaudium Domini tui ; firmiter sperans in Domino  Iesu Christo, quod ipse, qui tibi laborando prestabit affectum, ne tuus labor inutilis habeatur, effectum tribuet et profectum

Datum Laterani, XII Kalendas Nouembris, anno nono.



CLXXIII  . ZAMORENSI EPISCOPO, etc. Scribit eis in fauorem monasterii de Lorbano aduersus regem Portugallie.




CLXXIu. PRAEPOSITO NOuARIENSI. Quod non permittat A. clericum, super beneficium molestari, occasione uulneris illati per cum cuidam latroni. 

 Accedens ad presentiam nostram, A. clericus, humili nobis insinuatione monstrauit, quod, cum quidam latro, a consulibus de Castignaga bannitus, in eum fecisset insultum, et deiecisset in terram acriter uulneratum, idem, quasi semiuiuus iacens in terra, predictum latronem percussit in crure, cuius occasione uulneris ipse dicitur esxpirasse, licet post uulnus illatum longo tempore uixerit, et inter eos pax fuerit reformata. Quia igitur dicebatur ille occasione predicti uulneris nature debitum exsoluisse,  uenerabili fratri nostro, Tusculano episcopo  hoc humiliter est confessus, et recepit iniunctam sibi penitentiam ab eodem, nobis humiliter supplicans, ut super beneficio quod in Ecclesia de Castignaga fuerat assecutus, dignaremur cum eo misericorditer dispensare. Quocirca, discretioni tue per apostolica scripta mandamus quatenus, si res ita se habet, ipsum super predicto beneficio non permittas occasione huiuscemodi ab aliquo molestari, sed facias illud ab eo in tranquillitate debita, sublato appellationis obstaculo, possideri.

Datum Laterani, II Kalendas Nouembris, anno nono.



CLXXu  . ARCHIEPISCOPIS, EPISCOPIS, ABBATIBUS, PRIORIBUS ET ALIIS ECCLESIARUM PRAELATIS, PER POLONIAM CONSTITUTIS. Quod abbati de Lakene, predicanti fidem, consilium et fauorem impendant. 


Homo, qui  , cum in honore esset, inuisibilia Dei per ea que facta sunt intellecta conspicere potuisset, sempiternam quoque uirtutem et diuinitatem ipsius, ita ut inexcusabilis esset, quia minime intellexit, comparatus est iumentis insipientibus, et insipiens obscuratum cor eius, mutans gloriam incorruptibilis Dei in similitudinem imaginis corruptibilis hominis, et uolucrum, quadrupedum et serpentum, et creature potius quam Creatori eligens  deseruire. uerum, omnipotens Deus, ne ille periret ex toto, quem inter ceteras creaturas extulerat  eminentia dignitatis, exsurgens propter miseriam inopum, et gemitum pauperum, per fidem in sanguine ipsius propitiatorem proposuit Iesum Christum ad ostensionem iustitie sue, propter remissionem precedentium delictorum, in sustentatione Dei  , ut esset ipse iustus, et iustificans eum, qui ex fide est Iesu Christi, sine qua nullus potest iustificari omnino, cum, testante propheta: Iustus ex fide uiuat . Proposita ergo hac uia eundi ad Deum uiuum et uerum, princeps mundi huius quorumdam mentes infidelium excecauit, ut illuminatio Euangelii glorie Christi in eos non ualeat radiare, sed, adhuc infidelitatis tenebris obuoluti, non inuocent Dominum, qui prope est omnibus inuocantibus eum in ueritate, quia omnis quicunque  inuocauerit nomen Domini, saluus erit. Sed quoniam, ut ait Apostolus: Quomodo inuocabunt in quem non crediderunt? aut quomodo credent ei quem non audierunt? uel quomodo audient, sine predicante? et quomodo predicabunt, nisi mittantur ? suscitauit Deus spiritum dilecti filii . . . abbatis de Lakene  , ut ad paganos illos, qui circa uestras regiones existunt, a nobis, qui, licet immeriti, eius locum tenemus in terris, qui discipulis suis ait: Rogate dominum messis, ut mittat operarios in messem suam , postularet transmitti, quatenus in eos aliquos manipulos colligat, et in uitam eternam congreget sibi fructum. Cum enim ad partes illas pro quibusdam fratribus liberandis,  qui ab ipsis paganis tenebantur alligati uinculis, accessisset, et dominus terre illius ipsum recepisset  benigne, ac dimisisset liberos eius fratres, demonstrans eidem nichilominus beati martyris Alberti sepulcrum, eleuatis oculis, uidit quod regio illa alba esset ad messem, sed falcem in eam mittere non est ausus, quoniam a nobis predicandi non acceperat potestatem; quare, ad apostolicam sedem accedens, nobis humiliter supplicauit, ut ipsum in messem Domini mittere dignaremur. Nos igitur, pium eius propositum in Domino commendantes, auctoritate sibi presentium duximus concedendum, ut euangelizet eisdem, et, fungens legatione pro Christo, tanquam Deo exhortante per eum, obsecret illos pro Christo, ut reconcilientur eidem. uerum, quia messis quidem multa, et operarius unus ad ipsius non sufficit messionem, ipsi  auctoritate apostolica indulgemus, ut fratres Cisterciensis ordinis secum assumat, et alios etiam, qui cum eo uoluerint accedere ad hoc opus ministerii salutaris, ut cum ipso euangelizent et baptizent illos qui receperint uerbum Dei, mortuos quoque sepeliant, et missas in locis, in quibus expedire cognouerint, celebrent baptizatis. Liceat ettam nichilominus abbati predicto penitentium confessiones audire, illisque relaxationem aliquam peccaminum indulgere, qui ad ministerium supradictum de corde puro et conscientia bona  curauerint auxilium impertiri; possessiones quoque, pia liberalitate donatas ad redimendum fideles de manibus paganorum, personis idoneis committere procurandas,  quas diminui uel auferri sub  anathematis interminatione uetamus. Quocirca, uniuersitatem uestram monemus, et exhortamur attentius, per apostolica scripta mandantes quatenus, ad hoc pium habentes cum deuotione respectum, impendatis ei consilium et auxilium opportunum.

Datum Laterani,] uII Kalendas Nouembris, anno nono.



CLXXuI. . . . . . DECANO  , ET CAPITULO LINCOLNIENSIBUS. Ut eligant personam dignam in episcopum eorum. 

Per uestras nobis litteras intimastis, quod nuper bone memorie . . . episcopo uestro  , rebus humanis exempto, uos, super Ecclesie uestre desolatione  turbati, de substitutione pontificis sollicite pertractastis, sed, post tractatus quamplures, et plura consilia que per uos ipsos stabilire minime potuistis, ad sedem duxistis apostolicam recurrendum, a qua subsidium consueuit afflictis et desolatis solatium euenire, nobis humiliter intimantes, quod pie recordationis, Hug. episcopus uester, tanquam uir prouidus et discretus, uiros litteratura et honestate preclaros, in quibus requiesceret spiritus eius, querens summo studio circumquaque, in Ecclesia Lincolniensi quasi columnas electas in domo Domini collocauit, in quibus plus uite merita, quam  natalium iura, plus personarum strenuitatem, quam originis regularitatem attendit, de quibus aliqui reperiuntur in Ecclesia uestra, uita et scientia commendandi, et, secundum defectum temporis, humano iudicio, pontificio non indigni, si de legitimo fuissent matrimonio procreati. Consideratis igitur Ecclesie uestre ac totius dieceseos commodis et incommodis, malletis iuxta formam canonicam aliquem de ipsius Ecclesie gremio eligere in pastorem, quam aliunde quasi mendicando uocare, uel quemquam admittere ex aduerso ad magnatum instantiam uenientem, et magis uelletis habere uirum expertum et notum, qui gregi Dominico sciat et uelit prodesse, quam aliquem inexpertum, qui uias nouas et uobis incognitas forsitan ambularet. Quare,  nobis humiliter supplicastis, ut, infirmitati uestre paterno condescendentes affectu, dignaremur uobis misericorditer indulgere, quatenus si forte omnium uestrorum, uel maioris et sanioris partis, in aliquem talem alias idoneum uota conuenerint, liceat uobis hac uice, nonobstante defectu natalium eligere in pastorem. Quia uero, non curastis exprimere que sit persona, cum qua cupitis dispensari, et quantus sit in natalibus defectus ipsius, uniuersitati uestre taliter respondemus quod, quandiu de persona legitime nata ordinaria potest electio celebrari, non est extraordinaria postulatio de persona illegitime genita facienda, nisi forsan interdum propter eminentem utilitatem et necessitatem urgentem communis id deposcat assensus, de persona duntaxat,  cuius non sit nimis enormis defectus, et cui tam meritum uite, quam talentum scientie suffragetur. Si ergo postulationem duxeritis faciendam, cum ipsa nobis fuerit presentata, sicut expedire uiderimus, procedemus.

Datum Laterani II Kalendas Nouembris, anno nono.



CLXXuII. . . . . . ABBATI  ET CONuENTUI DE SALEM. Quod liceat eis molestatoribus eorum mutuum prestare. 

Ex parte uestra fuit propositum coram nobis, quod, cum uobis, sicut et ceteris fratribus Cisterciensis  ordinis, a sede apostolica sit indultum, ut de terris, quas propriis manibus, aut sumptibus colitis, nullus a uobis decimas exigere uel extorquere presumat, uos, ut quorumdam clericorum ac laicorum possetis malitiam mitigare, priuilegio uobis indulto uti hactenus omisistis; quare, nobis humiliter supplicastis, ut uobis dignaremur licentiam impertiri, ut decimas ipsas, ad uos spectantes, recipere possitis in pignus . . . nos igitur, uestris utilitatibus prouidentes, auctoritate uobis presentium indulgemus, quatenus, pro retentione decimarum ad uos de iure spectantium, liceat uobis molestatoribus uestris, ut  super iis, uel in perpetuum, uel ad tempus a uestra molestatione desistant, pecuniam mutuo exhibere.

Datum Laterani, II Nonas Nouembris, anno nono.



CLXXuIII. . . . . . EPISCOPO FERRARIENSI  . Quod inducat clerum et populum Trident. ad obediendum patriarche Aquilegensi, cui commissa est administratio Ecclesie Tridentine propter scandalum eorum  . 

Postulauit a nobis uenerabilis frater noster . . . . . Tridentinus episcopus  , ut dignaremur ipsi cedenti licentiam indulgere, quasdam causas inducens, propter quas eidem non uidebatur idoneum pontificale deinceps officium exercere, quia parochiani  sui uidelicet per se ac per alios intolerabilibus eum iniuriis et molestiis affligebant, et quia tum ratione etatis uergentis in senium, tum occasione laborum quibus fuerat multipliciter fatigatus, nimia erat debilitate confractus, et propter multa homicidia, periuria et incendia, que occasione discordie, quam cum suis parochianis habuerat, hinc inde fuerant nequiter perpetrata. Nos autem, eius precibus inclinati, uenerabili fratri nostro . . . Paduano episcopo  , dedimus in mandatis, ut, uice nostra ipsius recipiens cessionem, iniungeret capitulo Tridentino, ut, conuenientes in unum, et sancti Spiritus gratia inuocata, personam idoneam canonice sibi eligerent in pastorem. uerum, cum occasione cessionis ipsius inter. . . . . decanum, et capitulum ex  parte una, et dictum episcopum Tridentinum ex altera, questio postmodum uerteretur, ad sedem apostolicam idem decanus cum quibusdam sociis suis, et episcopus accesserunt. Decanus autem proposuit, in nostra presentia constitutus, quod, cum idem episcopus deliberasset ad uitam monasticam conuolare, fratres suos conuocauit in unum, exponens eis, quod apud Ecclesiam Sancti Georgii super montem in uita monastica proposuerat Domino militare, quodque procedendi petenda licentia proprium ad nos nuntium destinasset, adiiciens, ut, cum iidem canonici super hoc litteras nostras uiderent, a iuramento fidelitatis, et obedientie debito, quo eidem tenebantur astricti, essent penitus absoluti, consulens diligenter eisdem, ne aliquem de Ecclesie  corpore sibi eligerent in pastorem. Cumque capitulum dissuasione sollicita laboraret episcopum a tali proposito  reuocare, idem episcopus dicitur respondisse, quod totus mundus eum a tali proposito reuocare non posset, etiamsi uniuersum capitulum substituendi sibi episcopum tribueret facultatem, et ad hec probanda, que coram nobis decanus proposuit memoratus, publicum exhibuit instrumentum; adiiciens insuper, quod post hec idem episcopus ad monasterium transiit supradictum, et ibidem, post uotum emissum, solemnem professionem faciens, habitum monachalem assumpsit. Cumque postmodum episcopi nuntius cum cessionis litteris rediisset, idem episcopus carne et sanguine prepeditus, et a suis consanguineis, qui cupiebant bona Tridentine Ecclesie, que erant residua, exhaurire, malitiose fuit inductus, imo seductus, ut a proposito quod assumpserat,  resiliret, et sic dolo episcopi cessionis littere fuere suppresse, quamuis earum rescriptum fuerit illis ostensum. Dicti uero decanus et capitulum, attendentes episcopum in sue salutis dispendium, et Ecclesie detrimentum, propositum, quod assumpserat, reuocare, tanquam deuoti filii, uolentes sue matris incommodis obuiare, nostris hoc auribus intimarunt, multa damna et grauamina, que ipsa Ecclesia per dictum episcopum postmodum sustinuerat, exponentes, propter quod predicto episcopo Paduano dedimus in preceptis, ut, nisi sepedictus episcopus Tridentinus iustam et necessariam causam ostenderet, quare cedendi mutauerat uoluntatem, ipsum, ut cederet, moneret et induceret diligenter, et, si necesse  foret, per censuram ecclesiasticam, appellatione remota, compellere procuraret. Cum autem auctoritate litterarum illarum citati fuissent episcopus et capitulum Tridentin. et statuto termino exhibuissent suam presentiam coram episcopo Paduano, dictus episcopus Tridentinus quasdam exceptiones opposuit ad iudicium declinandum, et, cum super ipsis Paduanus episcopus dubitasset, nos super eis censuit consulendos. Nos autem, exceptiones illas superuacuas iudicantes, eidem episcopo dedimus in mandatis, ut, exceptionibus illis tanquam friuolis nequaquam obstantibus, in ipso negotio iuxta formam nostri mandati procedere non tardaret. Episcopus autem, procuratorem pro se instituens acrhidiaconum uicentinum, ad Philippum, ducem Sueuie, est, profectus,  et, ipsi iuramento fidelitatis corporaliter prestito, recepit regalia ab eodem, mille marcas  ei . . . . . uxori ducentas, et centum familiaribus repromittens, ipsique uillam Bulzan sepedicte Ecclesie pro ipsa pecunia titulo pignoris obligauit, sed uassali Ecclesie restiterunt, quominus ducis nuntii uillam possent occupare predictam. Sane, Paduanus episcopus, capitulo non citato, nec absente per contumaciam, lite non contestata et iuris ordine pretermisso, testes productos ab episcopi parte recepit, nec curauit ulterius in facto procedere, sed octauam Sancti Michelis partibus terminum assignauit, quo nostro se conspectui presentarent. Ceterum, testes ipsos, qui ad probandas causas fuerant introducti, propter quas dictus Tridentinus episcopus mutauerat uoluntatem sepedictus decanus multipliciter reprobabat. Unus eorum balistarius est et arcator,  alius aleator et baratarius, sicut iidem testes in serie sui testimonii attestantur. Tertius autem deprehenditur esse periurus, quia, cum decano iurauerit seruare credentiam, postmodum consilium sibi creditum, sicut idem testis asserit, episcopo reserauit. Preterea, inter testes ipsos manifesta contrarietas inuenitur. Nam, quidam asserunt quod decano non reuelare credentiam nullo iuramento interposito, sed uerbo simplici promiserunt; aliis asserentibus quod solemniter spoponderunt, affidantes  super quadam chartula, et dicentes: »Sic nos Deus adiuuet«; et credentes sic facere iuramentum. Unus etiam ex testibus ipsis, Ro . . . nomine, respersus deprenhenditur labe Simoniace prauitatis. Promissionem siquidem a decano se asserit recepisse, ut, si cum fratre  suo Bertoldo studeret ne episcopus ad suum rediret episcopatum, et quod decanus episcopus fieret, idem testis medietatem castaldie argentarie ab ipso decano reciperet, et certam pecunie quantitatem. Cum ergo testes ipsi tam uiles, uarii et criminosi, sicut ostensum est superius, arguantur, cum etiam, lite non contestata, contra iuris ordinem sint recepti, petebat idem decanus, ut haberentur attestationes huiusmodi pro infectis, quia quod contra ius attentatur, carere conuenit robore firmitatis. Petebat nichilominus idem decanus, quod, cum dictus episcopus iustam et necessariam causam, iuxta mandati nostri continentiam, non probarit, quare mutauerit uoluntatem, ipsum ad cedendum compellere dignaremur,  maxime, cum ille cause, propter quas cedendi licentiam postulauit, non sint diminute, sed potius augmentate, parochiani siquidem eiusdem episcopi durius nunc ipsum episcopum, quam hactenus persequuntur. Sed et de homicidiis, periuriis et aliis periculis est ad presens episcopo potius formidandum, cum persecutorum seuitia contra ipsum amplius solito sit succensa. Senectutis quoque impedimentum, que una fuit ex causis illis propter quas cedere uolebat episcopus, secundum solitum cursum nature procul dubio est adauctum. Sicut enim iuuentus, postquam incipit, continue deficit, sic senectus, ex quo incipit, iugiter augmentatur.  Allegabat etiam idem decanus, quod, et si propter causas non esset ad cessionem sepedictus episcopus compellendus, propter manifestam tamen dilapidationem ipsius non deberet ulterius ad administrationem episcopatus admitti, cum ex ipsius episcopi confessione sit liquidum, quod plus quam in quadraginta millibus libri ueronensis monete Ecclesiam suam grauauerit onere debitorum. Episcopus autem, dicta decani multipliciter impugnando, facti seriem et processum dissimiliter quam decanus proposuit coram nobis. Asseruit equidem quod, cum propter causas superius adnotatas mutandi uitam propositum concepisset, ad obtinendam cedendi licentiam ad nos proprium nuntium destinauit; uerum, ex causis probabilibus et honestis,  quia uidelicet sponsam suam uidebat iniquis studiis et turpibus promissionibus profanari, mutauit postmodum uoluntatem. Nam, sicut dicit auctoritas: »Sapiens toties mutat consilium, quoties prudentius aliquid meditatur.« Sed nec illud preiudicare sibi posse dictus episcopus asserebat, quod decanus induxit, quia uidelicet episcopus canonicis suis dixit, ut, cum litteras nostras de licentia data uiderent, ab eius essent obedientia absoluti. Episcopus enim, qui Ecclesie sue matrimonialiter erat astrictus, et de se ipso non habebat in hac parte liberam potestatem, obedientie uinculum, quo sibi subditi ligabantur, non potuit relaxare. Per instrumentum quoque, quod decanus exhibuit, dicebat episcopus, nil probari, quia is, qui dicitur illam chartulam conscripsisse  eo tempore quo facta proponitur, tabellionis officium non habebat, negans idem episcopus, quod uel uotum emiserit, ut ad religionem transiret, uel apud monasterium Sancti Georgii professionem fecerit, uel habitum susceperit monachalem, quamuis ad monasterium illud accesserit gratia quiescendi, utpote qui tam crebris persecutionibus uexabatur, et qui apud suam Ecclesiam non poterat pacifice residere, quod per dicta suorum testium ostendebat, in quibus continetur expresse, quod in suis expensis et habitu consueto erat in monasterio memorato.

Asserebat insuper idem episcopus, quod non sua fraude, uel studio, sed Tridentinorum potius dolo,  littere suppresse fuerant memorate, quod inde conabatur ostendere, quia transcriptum litterarum illarum ad ipsum de Tridentino fuerat destinatum. De plano uero idem episcopus concessit, quod ad presentiam Philippi, Sueuie ducis accessit, ut, quos non poterat admonitione paterna et ecclesiastica districtione compescere, per brachium comprimeret seculare, et, licet eidem Philippo promiserit mille marcas, tamen aliis nil promisit, quamuis etiam uoluerit, quod supradictam uillam Ecclesie Philippi nuntii loco pignoris retinerent, donec pecuniam statutis terminis solueret, non fuit tamen intentionis ipsius, ut ius et proprietas eiusdem uille  Ecclesie deperirent. Ad hoc autem, quod predictus decanus induxit, quia scilicet episcopus Paduanus, lite non contestata, ac iuris ordine pretermisso, testes recepit, quos produxit episcopi procurator, episcopus sic respondit quod in illo articulo non erat omnimodo solemnitas iudiciarii ordinis obseruanda, cum Paduano episcopo non contentiosa, sed quedam plenaria iuridictio fuerit demandata. Iniunctum siquidem fuit ei, quod super mutatione uoluntatis episcopi diligenter inquireret ueritatem, non ut inter partes aliquam dirimeret questionem. Unde, lite non contestata et aliis iuris solemnitatibus pretermissis, testes in hoc casu recipi potuerunt. Quod postea contra testes fuit obiectum, idem episcopus excusabat. Licet enim unus testium dicatur esse  balistarius, non est tamen ostensum, quod ex tali officio uel exercitio sanguinem fuderit in casibus non concessis, propter quod non est, tanquam homicide, ipsius testimonium repellendum. Quamuis etiam alius testis dixerit, quod ludere consueuit ad aleas, sicut alii baratarii, tamen ex hoc ipso non est iudicandus infamis cum multi honorabiles uiri ad aleas sepe ludant, maxime, cum innuatur in depositione ipsius testis, quod uerba ludicra uoluerit tunc dicere, non contra se aliquid confiteri. Testium quoque testem, qui consilium episcopo reuelauit, tanquam periurum, a testimonio non debere repelli, episcopus allegabat; cum enim promisit illud tenere secretum, aut intelligebat, quod honestum sibi aliquod panderetur, aut aliquod inhonestum. Si ad  honestum celandum se uoluit obligare, rem nefariam, et Simoniacam pactionem supprimere minime tenebatur. Si uero credebat, quod inhonestum sibi aliquid crederetur, ad quod supprimendum iuramento, uel promissione se uoluit obligare, iuramentum tale reputatur illicitum, et per illud ad nichilum se astrinxit, sed consilium illud sine culpa potuit publicare, cum scriptum sit: »In malis promissis rescinde fidem, in turpi uoto muta decretum.« Sed nec uarietas illa debet obesse, que inter testes alios denotatur, quia quidam dicunt se promisisse simpliciter non publicare credentiam, et alii dicunt, quod hoc promiserunt solemniter interposito iuramento, isti quidem ad concordiam facile reducuntur, nam,  quod primi dicunt se promisisse simpliciter, intelligendum est, quod ideo dixerint, quia non super reliquias, uel Euangelia, sicut solet fieri, iurauerunt. Quod uero alii dicunt se solemniter iurasse, ideo dicunt, quia super quadam charta iurabant. Que responsio ex depositionibus testium colligitur manifeste. Quod uero contra Rodulfum testem obiicitur de Simoniaca prauitate, non obest, quia per aliorum testium depositiones satis potest de ueritate liquere. Reiectis itaque, que contra testes et eorum dicta decanus obiecit, petebat sepe dictus episcopus, quatenus ei suam restitueremus Ecclesiam, et faceremus ipsum pacifica illius possessione gaudere, asserens  sufficienter ostensum, quod ex iustis et legitimis causis cedendi mutauerat uoluntatem. Adiecit etiam episcopus memoratus quod, et si per testes nichil esset probatum, rationibus tamen ostenditur, quod mutare potuit uoluntatem. Nemo enim sani capitis dixerit quod, cedendi licentiam postulando, ad cedendum fuerit obligatus. Nam, et si capitulum alicuius Ecclesie suis nobis litteris intimaret, quod aliquem ex nostris familiaribus uellet eligere in pastorem, si non fuerit ultra processum, et interim mutauerit uoluntatem, ut illum recipiant in episcopum non sunt aliquatenus compellendi. Si quis etiam promittat alicui mulieri, quod ipsam habere uelit in coniugem, si antequam cum ipsa matrimonium contrahat, mutauerit uoluntatem, compelli  non potest ut illam recipiat in uxorem. Sed, nec per litteras a nobis obtentas dicendus est episcopus ad cedendum astrictus, cum per eas, an uellet cedere sibi fuerit optio reseruata, quando mandatum est ut episcopus Paduanus ipsius reciperet cessionem. Cum ergo nec illis, nec aliis modis se astrinxerit ad cedendum, quandocunque uoluit, a tali potuit proposito resilire. Alia quoque ratione hoc idem episcopus ostendere nitebatur. Clerus enim et populus Tridentin. ipsum episcopum communiter reuocarunt. Unde, ex hoc constaret, quod non erat de scandalo uel persecutione timendum, nec tanta episcopus erat senectute confractus, quod, persecutione cessante, non sufficeret ad suam Ecclesiam gubernandam: merito, igitur, potuit a cedendi recedere uoluntate,  quia, cessante causa, cessare debebat effectus. Instanter itaque petebat episcopus, ut ei suam Ecclesiam restituere dignaremur, cum, ad ipsam rediens, nec a clericis, nec a laicis admittatur. Turpe est enim et indecens, ut pater a filiis, pastor ab ouibus, dominus a seruis, et prelatus a subditis spolietur, asserens, quod dilapidationis obiectu eius non debebat restitutio impediri. Explorati siquidem iuris est, ut spoliatus, antequam sibi funditus fuerint omnia restituta, non cogatur aliquibus, et maxime suis emulis et spoliatoribus respondere, quia non habet priuilegium quo possit exui, iam nudatus, maxime, cum ipsorum culpa, qui contra ipsum episcopum seditionem minus rationabiliter commouerunt,  Ecclesia tanto debito pregrauetur. Nimirum cum idem episcopus ad regimen eiusdem Ecclesie accessisset, et ibidem aliquandiu uixisset in pace, debita, que triginta trium millium librarum limitem excedebant, ad septem millium librarum quantitatem reduxit. Ad hec fuit ex aduerso responsum, quod episcopus restitutionem non poterat postulare, cum a nullo fuerit spoliatus, sed ipse sponte deseruerit sedem suam. Efficacius etiam fuit ad ista responsum, quoniam, cum de mandato nostro, et eiusdem episcopi uoluntate, uenerabili fratri nostro . . . Aquilegensi patriarche  , in spiritualibus et temporalibus eiusdem Ecclesie fuerit cura commissa,  donec questio, que inter canonicos et episcopum uertitur, fuerit terminata, episcopus ipse nequit rationabiliter petere, ut ad ipsam Ecclesiam reducatur; sed, si dictus patriarcha impediatur ab aliquibus, quominus libere possit administrare, uel ipse super hoc potest questionem deponere, uel nos ipsi, qui eidem curam istam duximus committendam. Nos igitur, his et aliis, que hinc inde fuere proposita, diligentius intellectis, de consilio fratrum nostrorum sic decreuimus procedendum, ne uidelicet contra prefatos suos succrescat insolentia subditorum, et eos passim spoliare presumant, ut curam et administrationem Ecclesie Tridentine in temporalibus et spiritualibus iuxta mandati nostri tenorem, plene ac libere patriarcha obtineat memoratus,  et sepedicto Tridentino episcopo de prouentibus Ecclesie competenter studeat interim prouidere, quodque residuum fuerit, in solutionem conuerti faciat debitorum. Sententiam uero, super episcopi cessione secreto dictatam, interclusam sub bulla nostra fecimus retineri, opportuno tempore publicandam. Quocirca, fraternitati tue per apostolica scripta mandamus, quatenus clericos et laicos, tam Ecclesie, quam dieceseos Tridentine moneas et inducas, et, si necesse fuerit, per censuram ecclesiasticam, appellatione remota, compellas, ut predicto patriarche plene respondere studeant ac deuote.

Datum Laterani, II Kalendas Nouembris, anno  nono.



CLXXIX. . . . . . . MAGISTRO ET FRATRIBUS LEPROSORUM DE uAISLIACO. Confirmantur omnia bona que tenent. 

Iustis petentium, etc., usque inclinati personas uestras, cum omnibus bonis, que inpresentiarum rationabiliter possidetis, et in futurum iustis modis, dante Domino, poteritis adipisci, sub beati Petri et nostra protectione suscipimus, et presentis scripti patrocinio communimus; statuentes nichilominus ut nullus a uobis de hortis, seu uestrorum animalium nutrimentis, decimas exigere uel extorquere presumat. Nulli ergo. . . hanc paginam nostre protectionis,  etc. Si quis autem, etc.

Datum Laterani, IX Kalendas Octobris, anno nono.



CLXXX. . . . . . . MAGISTRO ET FRATRIBUS MILITIAE TEMPLI ULTRA MARE. Confirmatur donatio Satalie facta eis per uenetos. 

Solet annuere sedes apostolica, etc., usque impertiri. Cum igitur carissimus in Christo filius noster,  B. illustris Constantinopolitanus imperator . . . . dux uenetorum, barones, et milites exercitus Latinorum, uobis et domui uestre Sataliam, cum omnibus pertinentiis suis, in eleemosynam contulerint perpetuo possidendam, et dilectus filius noster, P.  tituli Sancti Marcelli presbyter cardinalis, apostolice sedis legatus, donationem ipsam legationis, qua fungebatur, officio confirmarit, nos, donationem eamdem, sicut pie considerationis intuitu et prouide facta est, ratam habentes, auctoritate apostolica confirmamus, et presentis scripti patrocinio communimus. Nulli ergo, etc. Si quis autem, etc.

Datum Laterani, II Kalendas Nouembris, anno nono.



CLXXXI  . . . . . . . POTESTATI, CONSULIBUS ET CIuIBUS FERRARIENSIBUS. Quod redeant ad deuotionem Ecclesie, et satisfaciant abbati Pomposii de insultu. 


 [Quantum fuerit laboratum apud bone memorie Lucium papam, predecessorem nostrum, existentem uerone, ut ciuitatem uestram a dominio Ecclesie Romane transferret in aliam potestatem, uestra, sicut credimus, prudentia non ignorat. Ipse uero, cognoscens hoc nec sibi nec uobis aliquatenus expedire, negauit omnino quod cum multa instantia petebatur, uolens uos sub apostolice sedis dominio  perpetuo retinere, que de se uere dicere potest: Iugum meum suaue est, et onus meum leue , cum fideles suos non opprimat tanquam seruos, sed foueat tanquam filios, a quibus obsequia non extorquet indebita, sed gratuita beneficia elargitur. uos autem, sicut audiuimus, et dolemus, in contemptum ipsius uestras sine causa ceruices alieno dominio submisistis, ut de uobis dicere ualeat cum Propheta: Filii alieni mentiti sunt mihi, filii alieni inueterauerunt et claudicauerunt a semitis suis   .] Nec hoc presumptioni uestre suffecit, quin etiam magnam partem Masselacus Sancti  , quam apostolica sedes monasterio Pomposiano sub annuo censu commisit, per uiolentiam inuasistis, et per iniuriam detinetis, cogentes habitatores et  cultores ipsius, prestito uobis iuramento, promittere quod de cetero uobis solummodo de terra illa respondeant, et ab eisdem fructus et redditus monasterio debitos percepistis. Ad cumulum preterea maioris malitie, cum armis et fustibus in Pomposianum abbatem fecistis insultum, et tam eum, quam monachos qui erant cum ipso, multis iniuriis turpiter lacessistis. Licet autem simus a uobis, et in his, et in aliis uehementer offensi, quia tamen paternum affectum deponere non ualemus etiam erga filios delinquentes, uniuersitatem uestram  rogamus attentius, et monemus, per apostolica uobis scripta mandantes quatenus, reuertentes ad cor, taliter nobis, et Ecclesie Romane, nec non predicto abbati, et eius monasterio satisfacere procuretis, quod uos obedientie filios ostendatis, ita ut non oporteat nos post oleum infundere uinum, sed occurrere potius in amplexus reuertentium filiorum; scientes iuramenta, que contra fidelitatem Ecclesie dicimini prestitisse, tanquam illicita non esse seruanda, secundum illud: »In malis promissis rescinde fidem, in turpi uoto muta decretum.« Alioquin, ne, iuxta sententiam Salomonis, si pepercerimus uirge, filios uideamur odisse, districtionem canonicam in uos curabimus exercere. Inspiret igitur ille uobis, qui neminem uult perire,  ut taliter admittatis paternum consilium, quod diuinum propter hoc non incurratis flagellum.

Datum Laterani, u Idus Nouembris, anno nono.



CLXXXII. . . . . . . EPISCOPO  ET CAPITULO MORINENSIBUS. Ut magistrum Ph. in canonicum et fratrem recipiant. 

Si de prouisione illorum solliciti, quos litterarum nobis scientia recommendat, Ecclesiarum prelatis aliquando pro eis preces apostolicas dirigimus et mandata, officii nostri debitam prosequimur actionem, nec ad hoc aliquos deberemus difficiles inuenire, presertim, cum hoc facere dignoscamur ob  merita personarum, et intuitu pietatis. Cum igitur pro dilecto filio, magistro Ph. presentium portitore, olim uobis direxerimus scripta nostra, ut ipsum, qui diutius desudauit in scholis, et laudabiliter profecit in eis, in canonicum uestrum reciperetis et fratrem, prebendali sibi beneficio assignato: uos, sicut ex litteris dilecti filii. . . . . decani Parisiensis  , et magistri R. de Corzon, canonici Nouiomensis, quos eidem magistro deputauimus monitores, accepimus euidenter, tam mandatum nostrum, quam monitiones ipsorum surdis auribus pertransistis, quare idem coactus est suum ad nos iterare laborem. Ut igitur inobedientiam precedentem per subsequentem obedientiam celeriter redimatis, uniuersitati uestre iterato mandamus,  et districte precipimus quatenus, memoratum magistrum in canonicum uestrum recipientes et fratrem, prebendale sibi beneficium tam libenter quam liberaliter assignetis. Alioquin, cum nolimus relinquere imperfectum, quod de ipso misericorditer duximus inchoandum, dilecto filio, I. magistro  scholarum, et magistris I. de Candelio, et Ph. canonicis Nouiomensibus, per nostras damus litteras in preceptis, ut, nisi a uobis rationabile aliquid obiectum fuerit et probatum, quare non debeat uel non possit mandatum apostolicum adimpleri, ipsi uos ad id, sublato cuiuslibet contradictionis et appellationis obstaculo, ecclesiastica districtione compellant.

Datum Laterani, II Nonas Nouembris, anno nono.



CLXXXIII. . . . . . Deest inscriptio  . Super eodem. 

In eumdem modum Exsecutoribus, usque iterare  laborem. Unde, nos eisdem episcopo et capitulo iterato districte precipiendo mandamus ut, memoratum magistrum in canonicum suum recipientes et in fratrem, prebendale sibi beneficium tam liberaliter quam libenter assignent. Quocirca, discretioni uestre per apostolica scripta precipiendo mandamus quatenus, nisi a predictis episcopo et capitulo rationabile aliquid obiectum fuerit et probatum, quare non debeat uel non possit mandatum apostolicum adimpleri, uos eos ad id, sublato cuiuslibet contradictionis et appellationis obstaculo, ecclesiastica districtione cogatis. Quod si non omnes . . . duo, etc.

Datum Laterani, II Nonas Nouembris, anno nono.



CLXXXIu. . . . . . ABBATI SANCTI AUBERTI  . . . . . DECANO  , ET MAGISTRO R. DE BEKEREL, CANONICO  , CAMERACENSIBUS Ut R. uaisliaci prebendam ab episcopo et capitulo Suessionensi, iuxta tenorem litterarum apostolicarum de hoc datarum, assignari faciant. 


Olim uenerabili fratre nostro . . . . . Suessionensi episcopo  , in partibus Constantinopolitanis agente, officiales eius per litteras nostras rogandes duximus et monendos, nichilominus ipsis precipiendo mandantes, ut dilecto filio, R. uaisliaci diacono, ecclesiasticum beneficium non habenti, prebendam in Suessionensi Ecclesia, si qua uacaret ibidem, pro  reuerentia beati Petri et nostra, sine qualibet difficultate conferrent. Alioquin, primo uacaturam donationi nostre precepimus reseruari, persone idonee conferendam, dilectis filiis . . . preposito  . . . decano  , et capitulo Suessionensibus dantes etiam in preceptis  , ut ad prebendam, si qua  in eorum Ecclesia tunc uacaret, uel cum primo uacare contingeret, nullum recipere presumerent in canonicum, nisi cui nos conferendam prouideremus eamdem. Cum autem post modum quedam prebenda uacasset in Ecclesia memorata, prefatus episcopus, interim de sua peregrinatione reuersus, ipsam, apostolico precepto contempto, . . . . . nepoti suo, de facto, cum de iure nequiuerit, pro sua uoluntate concessit. Deinde uero, licet Suessionense capitulum nobis scripserit contra clericum antedictum, quod nequaquam idoneitatis meritis iuuabatur ad huiusmodi beneficium obtinendum, dictusque nepos episcopi processu temporis a nobis postulauit instanter, ut prebendam ipsam confirmare sibi auctoritate apostolica dignaremur, nos tamen, reputantes  indignum, mandatum apostolicum sic eludi, petitionem eius in hac parte nullatenus uoluimus exaudire. uerum, prefatus clericus, apud sedem apostolicam longo tempore moram trahens, sedulus exspectauit, si forsan aliquis compareret qui uellet in personam eius obiicere aliquid et probare, propter quod ei de iure beneficium ecclesiasticum negaretur; sed tandem, nullo sibi super huiusmodi aduersario comparente, nobis humiliter supplicauit, ut dignaremur eidem misericorditer prouidere. Nos igitur, attendentes quod, si etiam leue aliquid commisisset, illud quasi uidetur per multam cordis amaritudinem expiasse, quam sub pauperrimi status incommodis apud sedem apostolicam diutius exspectando  hactenus est perpessus, discretioni uestre per apostolica scripta mandamus, et districte precipimus, quatenus, sine dilatione qualibet post susceptionem presentium, predictis . . . . . episcopo et capitulo spatio trium mensium assignato, nisi contra clericum ipsum infra idem spatium aliquod canonicum coram uobis ostensum fuerit et probatum, propter quod erga ipsum gratia non debeat apostolice prouisionis impleri, uos extunc, sublato cuiuslibet contradictionis et appellationis obstaculo, episcopum, uel qui uicem eius egerint, si forsan ipsum abesse contigerit, et capitulum memoratum, ut, eumdem Robertum recipientes in canonicum et in fratrem, prenominatam prebendam ei conferant et assignent, uel in equiualenti sibi prouideant aut  maiori, per censuram ecclesiasticam compellatis, facientes ei sufficienter ab eis in uictus et uestitus necessariis prouideri, donec eidem prouisum fuerit in altero premissorum; contradictores uero, si qui fuerint, uel rebelles, quominus mandatum apostolicum impleatur, districtione simili, appellatione postposita, compescatis, preceptum nostrum taliter adimplentes, ut deuotio uestra per effectum operis comprobetur et obedientiam uestram debeamus dignis in Domino laudibus commendare; nullis litteris obstantibus, harum tenore tacito, si que apparuerint, a sede apostolica impetrate. Quod si non omnes  his exsequendis interesse potueritis, duo uestrum ea nichilominus exsequantur.

Datum Laterani, XIII Kalendas Nouembris, anno nono.



CLXXXu  R.  MONACHO MONTIS-FRIGIDI, APOSTOLICAE SEDIS LEGATO. Ut contra hereticos insurgentes in prouincia Narbonensi predicatores instituat. 

Excursus seculi tendentis ad exitum incessanter, humane conditionis miseriam tot errorum laqueis irretiuit, tot aduersionum contagiis maculauit, quod multi, despectis Sion finibus, excelsa Samarie conscendentes, suos liniant parietes bitumine dogmatum  heretice prauitatis, et, sub quadam humilitatis specie sui elationem animi palliantes, cuius tumoribus ultra modum interius efferuntur, habitatores Ierusalem non metuant aspernari, et, in se ipsos suam adipem concludentes, non uereantur illud incurrere maledictum: ue qui despiciunt Sion, et confidunt in monte Samarie, dicentes: Non est nobis pars in Dauid, nec hereditas in filio Isai ; quibus posset Dominus merito comminari: Mittam famem in terra, non famem panis, nec sitim aque, sed audiendi potius uerbum Dei . At, quia ipse neminem uult perire, imo in amplexus occurrit reuertentium filiorum, opus celestis seminis suis adhuc committit fidelibus dispensandum. uerum, licet in omnem  terram intonuerit sermo Dei, cum celi eius gloriam enarrarent, et adhuc per locorum antistites, qui a sede apostolica in partem sollicitudinis sunt uocati, effundatur imber euangelice ueritatis, sic tamen, uelut in ortu crescentis Ecclesie doctor egregius profitetur: Oportet hereses esse, ut qui probati erant fierent manifesti ad presens : plurimi peccatorum pondere deprimuntur, et obscuratur insipiens cor eorum, ut ad rectitudinem anfractus non reuocent quos sequuntur, nec uocitent cum Propheta: Libera me de sanguinibus, Deus, Deus salutis mee ; sed, uelut domus exasperans et preuaricans legem Christi, ad amaritudinem doctrine prosiliant insensate, pabula celestis eloquii contemnentes, et animas simplicium occultis  tendiculis captiuantes. Sane, inter ceteros, sicut nostris est auribus intimatum, tanta in Narbonensi prouincia excreuit copia perfidorum, quod, deficiente materiali gladio, spiritualis contemptui habeatur, et obrepat in catholicas propagines corruptio labruscarum, dum ad tuitionem illorum, qui nondum tanquam plumbum in pestilentie pelago sunt demersi, et erectionem eorum, si potest fieri, qui iacent in latibulis cecitatis, nullus ibi murum pro domo Domini se opponat, nec ascendere audeat ex aduerso. Licet autem rumor insanie huiusmodi ficuum fatuarum ad audientiam quorumdam  religiosorum ascenderit, et ipsorum animos ad fontes sue scientie deriuandos foras commouerit contra ipsos, et aquas diuidendas cum feruore spiritus in plateis; quia tamen, sine mittente, auctoritate propria non sunt ausi assumere officium predicandi, ne cum Dathan et Abiron, quos terra uiuos absorbuit, acciperent portionem, non est qui causam Domini allegat populo deuianti. Quia uero zelus eius domus nos comedit, qui nobis immeritis concessit in eminenti specula residere, uolumusque cum infirmantibus infirmari, et apponere paterna consilia, quibus exhibeatur uulneribus medicina, et curam, quantum in nobis fuerit, suscipiat etiam plaga tumens, discretioni tue per apostolica scripta precipiendo mandamus, quatenus uiris probatis, quos ad  id uideris idoneos exsequendum, qui, paupertatem Christi pauperis imitando, in despecto habitu et ardenti spiritu non pertimescant accedere ad despectos, in remissionem studeas iniungere peccatorum, ut, ad eosdem hereticos festinantes, per exemplum operis et documentum sermonis eos, concedente Domino, sic reuocent ab errore, quod, nisi frontem eorum atterat in impudentia culpa frequens, et de his merito possit dici: Frons mulieris meretricis facta est uobis, et erubescere noluistis , spem per illud Euangelii se gaudeant assecutos: Ne timeas, grex pusille, quia Patri meo in te complacuit , ac iidem religiosi, assequentes sententiam Salomonis, uidelicet: Qui arguit hominis uias, gratiam habebit magis quam is qui loquitur que delectant  , redeundo cum exsultatione, de sparso semine manipulos ualeant reportare.

Datum Laterani, Xu Kalendas Decembris, anno nono.



CLXXXuI. . . . PRIORI ET CAPITULO EUGUBINIS. Cassata electione, quam fecerunt de episcopo Eugubino, mandatur ut aliam faciant  . 

Dilectus filius, R. subdiaconus et capellanus  noster, apostolice sedis legatus, rector Massanus, per suas nobis litteras intimauit, quod, bone memorie Alexandro  , episcopo uestro, uiam uniuerse carnis ingresso, uos, iuxta ecclesie uestre consuetudinem, cum dilectis filiis . . . abbate Sancti Petri, et . . . . . priore Sancti Secundi, cepistis de pastoris substitutione tractare. Sed, cum tu, fili prior, qui cum predictis abbate ac priore fueras institutus elector, electioni interesse non uelles, Muricum, concanonicum tuum, instituisti de uoluntate celectorum et totius capituli electorem. Cumque postmodum, consilio habito, predicto Murico a celectoribus suis data esset electionem pronuntiandi potestas, ipse R. diaconum, concanonicum uestrum, elegit coram clero et populo in pastorem.  uos autem electionem ipsam per quosdam canonicos uestros presentantes legato predicto, cum instantia postulastis, ut ipsam auctoritate, qua fungitur, confirmaret. Ipse uero, in negotio ipso uolens cum maturitate procedere, ad Ecclesiam uestram duxit personaliter accedendum, et, ab electoribus ipsis recepto corporaliter iuramento, processum negotii examinare studuit diligenter, et depositiones ipsorum redactas in scriptis sub sigilio suo nobis transmittere procurauit. Nos igitur, attestationibus ipsis diligenter inspectis, licet abbas aliquantulum discordet ab aliis, intelleximus euidenter quod, cum abbas et priores predicti uellent de electione tractare, primo dederunt sibi adinuicem pacis osculum, ut ea, que simul conferrent, nullus manifestaret  sine communi consensu, donec essent omnibus publicata, et postmodum abbas Sancti Petri interrogauit priorem Sancti Secundi, quis ei ad eligendum in episcopum melior uideretur? Cui dictus prior respondit, quia, secundum quod uidebatur eidem, et credebat, secundum quod intellexerat, maiori parti clericorum placere, prior Sancti Mariani sibi melior uidebatur. Ad hoc autem abbas nichil respondit, sed tacendo uisus est consentire, licet quidam eorum dicat, quod responderit hoc sibi bene  placere. Prior uero Sancti Mariani letatus est, his auditis, sed tamen non respondit. Ceterum, abbas dixit eidem priori: »Inter te ac Muricum, aliquantulum est discordie, sed, si pronuntiationem committere uelles eidem, de plano ac sine rumore posset electio celebrari;« cui prior respondit se hoc uelle libenter, et rogauit eumdem ut pronuntiationem electionis reciperet loco sui, sed quem eligeret non expressit. Postea uero Muricus predictus intrauit capitulum cum celectoribus suis, et accepit a priore et capitulo potestatem, ut locum sui prioris in electionis pronuntiationem teneret, et, antequam capitulum intrauissent, predictus Muricus celectores interrogauit eosdem, quid uideretur ipsis, si quis Raynaldum pronuntiaret in episcopum  eligendo? Prior uero Sancti Secundi respondit eidem, quod, sibi bene placeret, si unum haberet quod ipsi deest, scientiam litterarum, uidelicet quam non habeat. Abbas autem respondit, quadringentos solidos se uelle dedisse ad hoc, ut idem, quod non habet, haberet. Postmodum autem, uenientes ad pulpitum, dictus Muricus, ad clerum et populum premisso colloquio, celectoribus suis dixit, utrum eis placeret quod ipse pronuntiaret? Cui prior Sancti Secundi respondit, et dixit, quod de illo, quem dixerat, sibi placebat, et abbas sibi placere respondit. Ille autem predictum Raynaldum elegit, et pronuntiauit coram clero et populo in pastorem, et, facta pronuntiatione, dixit prior Sancti Secundi  quod de illo sibi non dixerat, quem elegit, et tunc prior Sancti Mariani in uirtute obedientie interdixit predicto Raynaldo, ne reciperet electionem eamdem, nec ipse tunc illam recepit. Postmodum autem quidam minati sunt predicto priori, pro eo quod ille, ne ipsam electionem reciperet, interdixit, et ad sedem apostolicam appellauit, quibus idem perterritus, eadem die appellationi renuntiauit, et posuit ipsum in sede, ac reuerentiam ipsi cum omnibus fratribus studuit exhibere. His igitur intellectis, predictam electionem, de fratrum nostrorum consilio, duximus irritandam, uniuersitati uestre per apostolica scripta mandantes, quatenus, infra quindecim dies post susceptionem presentium, predicto Murico, qui huiusmodi fraudem commisit,  ab electione hac uice prorsus excluso, personam idoneam prouideatis uobis per electionem canonicam in pastorem; alioquin, extunc aliquos uestrum cum potestate omnium ad nostram presentiam transmittatis, illum in episcopum recepturos, quem nos duxerimus prouidendum.

Datum Rome, apud Sanctum Petrum, uI Kalendas Decembris, anno nono.



CLXXXuII  . EPISCOPO BAMBERGENSI. Ut redeat ad regem Hungarie, et exponat gaudium conceptum per papam de susceptione filii. 





CLXXXuIII  . SCHOLARIBUS uICENTIAE COMMORANTIBUS. Commendat eos de deuotione quam habent in constructione cuiusdam ecclesie. 

Ex hoc non modicum in scientia, propter quam scholasticam militiam expetistis, probamini profecisse, quod, in promissione Dominica spem ponentes ut omnia uobis adiiciantur, si primum quesieritis regnum Dei, ecclesiam Sancti uiti uestris  sumptibus construere incepistis, in qua non solum uos, sed et alii nomen Domini super se ualeant inuocare. Quia igitur, ut accepimus, ecclesiam ipsam Camaldulensi monasterio subdidistis, nos, deuotionem uestram in Domino commendantes, opus huiusmodi pietatis acceptum gerimus, et ratum habemus; uniuersitatem uestram monentes nichilominus et hortantes, quatenus taliter studeatis in deuotione proficere, quam erga dictum monasterium concepistis, quod Omnipotens, his et aliis bonis operibus, que feceritis, prouocatus, adaperiat corda uestra, et intelligentias uestras illustret, ut, scientie perfectionem habentes, ad plenam cognitionem illius sapientie pertingatis, que, cum sit una, omnia potest, et permanens in se omnia innouat, ac  per nationes in animas sanctas se transfert. Ipsa igitur, attingens a fine usque in finem fortiter, et suauiter cuncta disponens, sobrietatem et prudentiam, iustitiam uos doceat ac uirtutem, quibus nichil utilius hominibus est in uita.

Datum Rome, apud Sanctum Petrum.



CLXXXIX  . NOBILI uIRO, B. MARCHIONI MONTIS FERRATI. Offertur sibi beneuolentia pape. 

uenientem ad apostolicam sedem dilectum filium . . . . . cancellarium, et nuntium tuum, uirum utique prouidum et fidelem, benigne recepimus, et ea, que nobis ex parte tua proposuit, audiuimus diligenter, et, in quantum cum Deo et in nostra honestate  potuimus, curauimus promouere, sicut et rerum effectus indicat, et ipse tibi referre poterit uiua uoce. Cum enim deuotionem, quam erga nos et sacrosanctam Romanam geris Ecclesiam, certis indiciis simus experti, utpote quam a tuis progenitoribus quasi iure hereditario contraxisti, firmum gerimus in mente propositum ad illa diligenter intendere cum effectu, que ad tuum proueniant commodum  et honorem. Secure igitur ad nos recurrere poteris, in quibus tibi uideris expedire, quia, quantum honestas permiserit, preces tuas curabimus, dante Domino, effectui mancipare. [  Super his autem, de quibus nos per tuas litteras consulere studuisti, tibi iamdudum curauimus per nostras litteras plenarie respondere; sed, quia forte nondum ad te ille littere peruenerunt, transcriptum ipsarum, de Regestis nostris assumptum, per predictum nuntium nobilitati tue duximus transmittendum, ut perpendas ex eis, quid tibi super iis curauerimus respondere. Super facto autem priuigni tui ac Thessalonicensis Ecclesie, quid dilecto filio, B. tituli Sancte Susanne presbytero cardinali  , apostolice sedis legato, scribendum duxerimus,  per transcriptum litterarum ipsarum, quod ipsi nuntio tuo concessimus, poteris intueri  .] Ad hec autem, nobilitatem tuam monemus, et exhortamur attentius, quatenus in deuotione apostolice sedis, et nostra, sicut laudabiliter incepisti, firmiter perseueres; sciturus quod nos ad honorem et commodum tuum, quantum cum Deo, et nostra honestate poterimus, promptos inuenies et paratos.

Datum Rome, apud Sanctum Petrum, u Kalendas Decembris, anno nono.



CXC  . B. TITULI SANCTAE SUSANNAE PRESBYTERO CARDINALI  , APOSTOLICAE SEDIS LEGATO. Super eodem. 


Quantum dilectus filius, nobilis uir, B. marchio Montis-ferrati, nobis et apostolice sedi deuotus et fidelis existat, et ad sacrosancte Romane Ecclesie honorem et exaltationem intendat, tu ipse in receptione tua certis indiciis didicisti. Unde nos in iis que ad ipsius redundare debeant commodum et honorem, libenter intendimus, et impendimus operam efficacem. Quocirca, discretioni tue per apostolica scripta mandamus, atque precipimus quatenus ea, que dictus nobilis super statu Thessalonicensis Ecclesie, ac filio quondam imperatoris Ysacii, priuigno suo, tibi duxerit proponenda, diligenter audias et exaudias, quantum cum Deo poteris,  et sedis apostolice honestate, ut deuotionem quam hactenus erga sacrosanctam Romanam Ecclesiam habuit, sibi sentiat fructuosam, et in ea feruentius inardescat, factus deuotior ex deuoto.

Datum Rome, apud Sanctum Petrum, u Kalendas Decembris, anno nono.



CXCI. . . . ARCHIEPISCOPO PISANO  . Quod intendat super pace tractanda inter certos ciues discordantes. 


Cum Deus, de hoc transiturus mundo ad Patrem, hereditatem pacis suis legauerit testamento, dicens: Pacem relinquo uobis, pacem meam do uobis ; hec uerba in ultimo quasi proponens, ut uerbum pacis in cordibus nostris altius figeretur, prebere debemus operam efficacem, quatenus inter discordes pacis uinculum reformetur. Quia igitur inter uernacium, et Leolum, et quosdam aduersarios eorumdem, discordia non modica est exorta, fraternitatem tuam rogamus attentius et monemus,  per apostolica tibi scripta precipiendo mandantes, quatenus, quantum cum Deo et honestate poteris, ad pacem inter eos reformandam intendas sollicitudine diligenti, ut ex eo pacis auctori ualeas complacere, et malum, quod ex discordia nascitur, de medio auferatur.

Datum Rome, apud Sanctum Petrum, u Kalendas Decembris, anno nono.



CXCII. EPISCOPO SAMARIAE. Confirmatur sibi concessio de Monte-Sancto. 

Solet annuere, etc. usque assensu. Concessionem de Monte-Sancto, tibi prouide factam a dilecto filio, B. tituli Sancte Susanne presbytero cardinali  ,  apostolice sedis legato, necessitate temporis instantis perspecta, et dilecti filii, nobilis uiri, B. marchionis Montisferrati, domini terre, accedente consensu, precipimus firmiter obseruari, saluo semper apostolice sedis mandato. Nulli ergo, hanc paginam nostre iussionis, etc. Si quis autem, etc.

Datum Rome, apud Sanctum Petrum, u Kalendas Decembris, anno nono.



CXCIII. CLERICIS INSULAE NIGRIPONTIS. Recipiuntur sub protectione. 

Cum a nobis petitur, etc. usque inclinati, personas uestras et ecclesias, in quibus diuinis estis obsequiis  mancipati, cum omnibus que in presentiarum rationabiliter possidetis, aut in futurum iustis modis, Deo propitio, poteritis adipisci, sub beati Petri et nostra protectione suscipimus, et presentis scripti, etc. districtius inhibentes, ne quis uos, uel ecclesias uestras presumat indebite molestare. Nulli ergo . . . nostre protectionis, etc. Si quis autem, etc.

Datum Rome, apud Sanctum Petrum, u Kalendas Decembris, anno nono.



CXCIu. . . . ATHENIENSI ELECTO  . Confirmatur institutio sua. 


Iustis petentium, etc., usque assensu, omnem iurisdictionem, quam Grecus archiepiscopus super Ecclesias et clericos Atheniensis prouincie rationabiliter habuit, in iis que non obuiant apostolicis institutis, auctoritate apostolica confirmamus, et presentis scripti, etc. Nulli ergo, etc. Si quis autem, etc.

Datum Rome, apud Sanctum Petrum, u Kalendas Decembris anno nono.



CXCu  . NOBILI uIRO, P. COMITI CELANENSI, MAGISTRO IUSTITIARIO APULIAE ET TERRAE LABORIS, SPIRITUM CONSILII SANIORIS. Redarguitur de obstinatione contra Ecclesiam, et monetur quod redeat ad eam. 


Recepimus litteras tuas, quas per dilectum filium, I. abbatem de Auezan. misisti, et, cum te rediisse ad animum crederemus, ut, saltem considerata gratia speciali quam tibi fecimus, occasione reconciliationis tue tibi non solum per notarium nostrum, uerum etiam per litteras, quas tibi postmodum dulcedine paterna transmisimus, multipliciter ostendendo, dares honorem Domino Deo tuo, et humiliari sub potenti manu eius non duceres uerecundum,  gratiam tibi factam minime recognoscens, necdum salutem et honorem tuum querentis consiliis acquieueris, imo ex contemptu ipsorum rea tum reatui grauius addidisti, quandoquidem tam modice fidei te ostendis, ut apostolice fidei dubites te committere, que, cum semper in ueritate consistat, nefas est credi quod pro te inciperet se falsare. Heu! quis te, nobilis comes, tam miserabiliter fascinauit? Quorum te, inquam, seua consilia tam creduliter seduxerunt? ut, quasi primus de clara progenie tua degenerans, catholicorum Patrum tuorum uestigia derelinquas, quorum aliqui referuntur ob honorem Ecclesie non solum damna rerum, sed personarum exsilia pertulisse. Tu uero, non absque nota, quod utique nos non credimus, auaritie, pro rebus temporalibus et  caducis, quas profecto tibi diripere non intendimus, sed tuam in eis potius iustitiam declarare, nominis tui famam perpetuo labefacere non euitans, honori Ecclesie te opponis, et, non attendens, quod durum sit tibi contra stimulum calcitrare, illam nobiscum, imo cum Deo luctam inisti, in qua, licet scias quod succumbere te oporteat, dimittere tamen renuis dimittere te uolentem, et, quasi gloriosum reputes aliquorum exemplum, qui, cum diu in excommunicatione persisterint, demum reconciliati fuerunt, expulsus ab ea uagari extra Ecclesiam delectaris. Sed, cum de illorum reconciliatione iam facta sis certus, quomodo es de futura tua conuersione securus, qui, si nolis conuerti dum potes, fortasse conuerti non poteris quando uoles, quoniam, etsi  Deus illos quamuis sero misericorditer reuocauit, tibi tamen, ut reuerti ad ipsum differas, diem crastinum non promisit, quem timere oportet, ne dies eius sicut fur ita in nocte ueniat, et tunc sero incipias penitere, quando conuerti ad eum, dum poteras, noluisti? Proinde, nimis esse infatuata tua prudentia uideretur, si, cum tantum adhuc de tua discretione speremus, quod, quanquam melius sit canis uiuus leone mortuo, resuscitatus de mortis barathro quo teneris, melior aliquibus, qui uidentur uiuere, sis futurus, perniciosum exemplum uelis ab illis sumere, qui, pro suis excessibus ab Ecclesia separati, diu non erubuerunt in excommunicatione manere. Sed respondeant illi tibi, quos, secundum Scripturam, occisura est auersio paruulorum, et  stultorum prosperitas perditura, qui, quoniam statim Dominus in suis non punit flagitiis peccatores, corrupti, et abominabiles in uoluntatibus suis facti, iuxta Prophetam, consueuerunt dicere: Non est Deus ; quos, inquam, primos forsan dignos se diuina ultio inueniret, si ad eorum perfidiam instruendam, mox ut fiunt, hominum peccata puniret. Qua possis consistere spe securus, quod tandiu Dominus tuam conuersionem exspectet, quandiu gratia sue uolueris exspectationis abuti? Quippe, si esset ita, procul dubio uiderentur mortis inducie iniquitatibus obtineri, ut illud grauius omittamus. Quando, si sub huius damnabilis spei pretextu penitentiam tuam differs, formidandum est tibi ne peccatum tuum fiat irremissibile, cum nec ex impotentia,  nec ex ignorantia uidereris, sed ex malignitate peccare, iuxta sententiam ueritatis, que ait: Qui peccat in Filium, remittetur ei; qui peccat in Spiritum sanctum, neque in hoc seculo, neque in futuro remittetur ei . uerum, ut ora iniqua loquentium obstruantur, et apertius ipse cognoscas, quam fideliter et quam deuote tibi suggerant, qui ad tue salutis excidium aliorum introducunt exemplum, considerare te uolumus, ad quem finem deuenerit ille olim tyrannus famose perfidie, Marcualdus, qui cum se contra Deum in superbiam erexisset, claues Ecclesie contemnendo, tunc iusto Dei iudicio effusa sunt eius uiscera, et horribilis necis interitu marcuerunt, cum potius uisa fuit ipsius potentia exaltata, ut de ipso dici  potuerit: uidi impium superexaltatum et eleuatum sicut cedrus Libani, transiui, et ecce non erat . uenerabilis denique frater noster, G. regni Sicilie cancellarius, quod non in eius opprobrium, sed uirtutem Domini predicando referimus, aduerte qualiter in pugna, quam iniit contra Deum reperit se prostratum, quamuis, quia, reuersus ad cor, ambulare dicitur in puritate nobiscum, ad ipsius honorem et commodum intendamus. Ipse preterea Duibuldus, cuius reconciliatio te forsitan inter ceteros scandalizat, attende qualiter demum, ut dicitur, peccatorum suorum funibus circumplexus, pro eo quia fortasse nobiscum ambulauit in fraudem, et hoc sibi pena peccati fuit, quod,  reconciliatus, in perseuerantie bono non perstitit, pro eo quod diu, cum posset reconciliari, contempsit. Utinam uerba ista penetrent ad cor tuum, et iecur tuum salutifero timoris mucrone transfigant, ut te sicut illos hominem esse memineris caducum, instabilem, corruptibilem, et mortalem, qui et possis et debeas de fortune instabilitate pauescere, ac de incerto mortis articulo formidare, et non solummodo predictorum, uerum etiam multorum huiusmodi aliorum pericula in tue transducere satagas conuersionis exempla, qui, etsi de tali perfidia penam temporalem euaderes, eternam tamen, quod absit! effugere non ualeres! Quia igitur nec ex litteris tuis, nec ex relatione notarii seu nuntii predictorum potuimus intelligere, ut, post litteras a  nobis tibi paterna dulcedine destinatas, offerres amplius te facturum, quod paulo ante per tuum notarium intimaras, excepto quod in Casinensem abbatem, in quem antea non consenseras, consensisti, licet grauius erga te procedere potuissemus in multis, nisi paterna nos affectio tibi propitios reddidisset, que plerumque non patitur, ut offensus pater in offendentem filium ulciscatur, noluimus tamen ad ulteriora procedere, sed adhuc te uelut filium, cuius salus esset nobis ad gaudium, et confusio ad dolorem, misericorditer exspectare. Ne igitur, si monita et consilia, preces et precepta nostra diutius obaudieris, pertinaciam tuam exaggerare cogamur,  cum Propheta dicentes: Cui loquar, et quem contestabor, ut audiat? ecce incircumcise sunt aures eius, et audire non possunt; ecce uerbum Domini sibi factum est in opprobrium, et non suscepit illud ; nobilitatem tuam rogamus, et monemus attentius, de puro corde, conscientia bona, et fide non ficta tibi propensius consulentes, quatenus, in hac parte omne aliorum abiiciens, et soli nostro consilio acquiescens, secundum ea, que memoratus notarius noster tibi suggessit, non differas ad Ecclesie redire mandatum. Alioquin, quantumcunque, sicut in tuis litteris comprehendimus, te dicas preter iustitiam aggrauatum, quod utique nos ipsi fatemur circa te, scilicet nos in iis preter iustitiam processisse, quia tibi forsan, plus quam  decuit, deferendo citra iustitiam egimus, et intense iustitie non fuimus secuti rigorem, non solum secundum ea que tibi fuerunt a notario memorato suggesta, uerum etiam aliter et multipliciter manum nostram in te aggrauare cogemur, que profecto abbreuiata non est, imo per Dei gratiam sit extenta, quod, nisi conuersus egeris penitentiam, tam spiritualiter quam temporaliter ingens super te pondus oppressionis inducet. Elige itaque, chare fili, si tamen te dignum reddas, ut noster, et Ecclesie, imo Dei possis filius appellari, tam salubribus monitis et consiliis acquiescere, in uerbo nostro fiduciam plenam ponens, quod, sicut pro tuo duntaxat honore pariter et salute ad tuam reconciliationem intendimus, ita procul dubio reconciliationem  ipsam in salutem tuam et commodum redundare, prestante Domino, faciemus. Nec estimes, aut spe uana ducaris, quod aliquando ad aliud nos ualeas inclinare, cum pro nullo nato de muliere, nec etiam pro germano nostro, si esset in articulo in quo es, formam Ecclesie deserere disponamus. Ecce, si prudens es, si prouidus, si discretus, hic prudentiam tuam et prouidentiam, ac totam discretionem poteris demonstrare, amplectendo, uel deserendo consilium decipere te nolentis, et seruare uolentis in uerbis tibi propositis omnimodam ueritatem.

Datum Rome, apud Sanctum Petrum, uIII Idus Decembris, anno nono.



CXCuI. RADULFO  , ATREBATENSI EPISCOPO. Inhibet ne quis, inconsulto Romano pontifice, sententiam excommunicationis in ipsum audeat promulgare. 


Cum per manus nostras ordinatus fueris in presbyterum, et in episcopum consecratus, ut non minus nostro, quam tuo, imo tuo uerius quam nostro deferamus honori. auctoritate presentium inhibemus, ne quis in te suspensionis uel excommunicationis sententiam inconsulto Romano pontifice audeat promulgare, quam si quis forte, quod absit! post huius inhibitionis notitiam, eo inconsulto, proferret,  statuimus non seruandam. Tu ergo diligenter attendas, ne gratiam tibi factam in alterius conuertas iniuriam, aut priuilegium in abusum, quia priuilegium meretur amittere, qui concessa sibi abutitur potestate. Nulli ergo . . . . hanc paginam nostre inhibitionis et constitutionis infringere, etc. Si quis autem, etc.

Datum Rome, apud Sanctum Petrum, XIu Kalendas Ianuarii, anno nono.



CXCuII  . EPISCOPO SUESSIONENSI  . Ut ecclesiasticas censuras iis qui hastiludia inierant remittat, ne sacre expeditioni mora afferretur. 

Per tuas nobis litteras intimasti, quod, cum torneamenta,  que in partibus tuis fiunt, peregrinationis tue propositum crederes plurimum impedire, auctoritate nostra in torneatores excommunicationis sententiam protulisti, propter quod multi milites adeo sunt turbati, ut nec crucem assumunt, nec aliquid conferre uolunt subsidium terre sancte. Unde, petiisti a nobis, ut tibi permittere dignaremur ad tempus illam sententiam mitigare. Licet autem intentionis nostre non sit torneamenta permittere, que sacris noscuntur institutionibus interdicta, quia tamen quod prouisum est ad commodum, tendere uidetur ad noxam, presentium tibi auctoritate concedimus, quatenus sententiam ipsam circa omnes, uel aliquos, prout expedire uideris,  relaxare procures. Super eo uero, quod a nobis tua fraternitas postulauit, ut nobilem uirum . . . . . comitem Namurcensem, et Balliuos Flandrie faceremus ecclesiastica censura compelli, ut, iuxta mandatum quod dedit olim illustris memorie . . . . Constantinopolitanus imperator, de prouentibus comitatus stipendia militibus et seruientibus assignarent in subsidium imperii transmittendis, fraternitati tue taliter respondemus, quod predicti ratione mandati memorati nobiles et balliui ad hoc, quod petis, nequeunt de iure compelli, cum mandatoris morte expirauerit etiam quod mandauit, quanquam in locum eius germanus ipsius sit magnifice sublimatus. Preterea, sicut ex litteris nobilium uirorum, Ph. marchionis Namurcensis . . . . comitis de Loz,  I. Brugen. Guillelmi Sancti Audomari, S. Gandauen. et G. Insulem. castellani, A. de Audenarda, W. de Sothengien. E . . . P. . , de Prat, S. de Aria, et quorumdam aliorum accepimus, quod milites torneatores, metu excommunicationis inducti, communi consilio statuerunt, ut quilibet miles torneator, qui terram usque ad ualentiam centum librarum habet, marcam unam, et qui habet terram minoris ualentie, dimidiam marcam, usque ad triennium singulis annis exsoluat in subsidium terre sancte, propter quod nobis dicti nobiles supplicarunt, ut  eorum proposito auctoritatem nostram apponere dignaremur; inde est, quod presentium tibi auctoritate mandamus, quatenus, saluo statuto Lateranensis concilii, circa hoc disponere aut prouidere procures, iuxta quod secundum Deum uideris expedire.

Datum Rome, apud Sanctum Petrum, Iu Idus Decembris, anno nono.



CXCuIII  . EPISCOPO SUESSIONENSI  , G. PRAEPOSITO DUACENSI, FRATRI IMPERATORIS HENRICI CONSTANTINOPOLITANI, ET CANTORI PARISIENSI. Si per terram iter capiant, securum Brundusium usque pollicetur. 

 Ad nostram presentiam accedentes, dilecti filii, Ubertus et W. nuntii uestri, nobis intimare curarunt, quod, cum de mandato uestro Ianuam accessissent, et pro inueniendo uobis et aliis peregrinis nauigio laborassent, commoditates plurimas attenderunt, propter quas uobis expedit per Ianuam transfretare. Quia igitur super hoc uoluntatem nostram requirere studuerunt, et uos etiam per uestras litteras nostrum beneplacitum inquisistis, insinuatione uobis presentium respondemus, ut, apud Ianuensem ciuitatem nauigium conducentes, in nomine Domini exinde procedatis, cum uix magis compendiosum et securum transitum inuenire possitis. Si uero per Ianuam nequiueritis proficisci, et ad urbem accedere uolueritis,  ut, a nobis deuotione debita benedictione recepta, ad portum Brundusii properetis ibidem, prout melius potueritis, nauigium conducturi, nos usque Brundusium securum uobis transitum, dante Domino, concedemus. uolumus nichilominus, et mandamus, ut uniuersos crucesignatos monere ac inducere studeatis, ut ad eumdem uobiscum portum accedant, in societate uestra pariter processuri, ne forsan exercitus Domini et oues pascue eius, occasione qualibet, diuidantur. Nos enim, super hoc uniuersis crucesignatis monita nostra dirigimus et mandata.

Datum Rome, apud Sanctum Petrum, Iu Idus Decembris, anno nono.



CXCIX  . COMITIBUS, BARONIBUS, MILITIBUS ET UNIuERSIS CRUCESIGNATIS. Excitat eos ad ferendum Henrico imperatori auxilium. 


Ad nostram presentiam accedentes, dilecti filii, Ubertus et W. uestri, et uenerabilis fratris nostri . . . . Suessionensis episcopi  , et dilectorum filiorum, G. prepositi Duacensis, fratris karissimi in Christo filii nostri . . . . Constantinopolitani imperatoris  illustris, et . . . . cantoris Parisiensis, nuntii, nobis insinuare curarunt, etc., ut in epistola 198, usque requisistis, dictis . . . . episcopo, et G. fratri imperatoris predicti, et . . . . cantori, dedimus in mandatis, ut apud Ianuensem ciuitatem, etc., usque concedemus. [Quocirca, nobilitati uestre presentium auctoritate districte precipiendo mandamus, quatenus cum dicto episcopo ad eumdem portum accedere studeatis, transfretaturi pariter cum eodem, ne, quod absit! exercitus Domini occasione qualibet dissoluatur, ipsius episcopi, qui super hoc fideliter et deuote laborat, consiliis intendentes. Preterea, presentibus uobis litteris innotescat, quod postquam illustris memorie . . . . Constantinopolitanus imperator, sub hostili custodia diem clausit  extremum, carissimus in Christo filius noster Henricus, germanus ipsius, Constantinopolitanus imperator illustris, ab uniuerso exercitu Latinorum unanimiter et concordirer fuit in apicem imperii sublimatus, et tam contra . . . . Blachum, quam contra alios hostes imperii postmodum sepius triumphauit, qui etiam ante sublimationem suam uictoriosus exstiterat contra illos, propter quod firmiter sperare debetis, quoniam, ex quo ad partes illas aura uos salutaris impulerit, etiam qui habitant fines imperii, ad uestrum introitum contremiscent, et facile subiugabitis uobis nationes exteras ad obsequium crucifixi.

Datum Rome, apud Sanctum Petrum, III Idus Decembris, anno nono.]



CC  . EPISCOPO SUESSIONENSI  . Indulget et ut Ecclesiam Thessalonicensem, retenta Ecclesia Suessionensi, accipere possit. 


Significauit nobis dilectus filius, B. tituli Sancte Susanne presbyter cardinalis  , apostolice sedis legatus, et hoc idem karissimi in Christo filii nostri, Henrici, Constantinopolitani imperatoris illustris, littere continebant, quod canonici Thessalonicensis Ecclesie, ad instantiam dilecti filii, nobilis uiri . . . marchionis Montisferrati, qui in terra illa obtinet principatum, te in Thessalonicensem archiepiscopum unanimiter et concorditer postularunt, nobis instantissime  supplicantes, ut tibi licentiam concedere dignaremur ad regimen Thessalonicensis Ecclesie transeundi. Nos igitur, attendentes necessitatem urgentem, et euidentem utilitatem, que partibus Romanie per tuam presentiam poterit prouenire, ipsorum supplicationibus duximus annuendum, presentium tibi auctoritate precipiendo mandantes, quatenus taliter de te ipso prouideas et disponas, ut,  cum ad portum ueneris gratia transfretandi, si per nos te transitum habere contigerit, aptus sis et paratus nostris in hac parte mandatis et consiliis obedire. Si uero ad talem te portum necesse sit declinare, ut, locorum impediente distantia, nostro te nequeas conspectui presentare, presentibus tibi litteris districte precipimus, quatenus, cum ad partes illas accesseris, super hoc mandatum predicti legati reuerenter suscipias, et obserues; sciens presentis auctoritate rescripti licentiam tibi datam transeundi ad ecclesiam supradictam. Quia uero personam tuam sincere dilectionis brachiis amplexamur, hoc tibi ex speciali gratia duximus indulgendum, ut, licet suscipiendo curam Thessalonicensis Ecclesie ipsius te uerum uelimus et proprium esse pastorem, nichilominus  tamen de Suessionensi Ecclesia libere tibi disponere liceat, et eius proprius sis episcopus sicut prius, donec Constantinopolitani status imperii solidetur

Datum Rome, apud Sanctum Petrum, quarto Idus Decembris, anno nono.



CCI  . POPULO SUTRINO. Quod non assumant extraneum ad regimen ciuitatis eorum, inconsulto papa. 

Receptis a uobis per nuntios nostros corporaliter iuramentis, et interposita fideiussione ducentarum librarum Prouen. monete, pro qua se nobis dilectus filius, nobilis uir Sancti Rainerii de Stephano legitime  obligauit, precipimus uobis sub debito prestiti iuramenti, ut, absque licentia et assensu Romani pontificis, uel eius uicarii, nunquam de cetero assumatis extraneum ad uestre regimen ciuitatis, saluis aliis preceptis, si qua super hoc duxerimus facienda. Interdictum autem, cui propter hoc uestram subiecimus ciuitatem, auctoritate presentium relaxamus.

Datum Rome, apud Sanctum Petrum.



CCII PRIORI, ET CANONICIS SANCTI PATERNIANI FULIGNAT. DIeCESEOS. Adiudicatur eis subiectio ecclesie Sancte Christine. 

Emergente dudum inter ecclesiam uestram, et  ecclesiam Sancte Christine, scrupulo questionis, cum, pro eo quod nobiles uiri, P. de Sancta Christina, et M. et B. et R. quasdam domos et possessiones permutauerant inter se, dicta ecclesia Sancta Christine in parochianis suis et iuribus parochialibus lederetur, clerici eiusdem ecclesie coram bone memorie A.  episcopo, Fulignati iudice ordinario, super hoc contra uos deposuere querelam.  uos autem, occasione huiusmodi prouocati, contra dictos clericos super obiectione ecclesiarum Sancte Christine, Sancti Donati, Sancti Siluestri et Sancti Laurentii, et possessionibus earumdem, coram eodem episcopo querimoniam replicastis. Episcopus ipse, de utraque questione cognoscens, testes in utraque causa recepit. uerum, interim felicis recordationis Alexander papa, predecessor noster, eidem episcopo suis dedit litteris in mandatis, ne ecclesiam Sancte Christine prescripte permutationis obtentu in suo iure permitteret aliquatenus molestari; quarum litterarum obtentu questionem parochianorum episcopus supradictus examinans, eam definitiue sententie calculo terminauit. In subiectionis autem controuersia non procedens, depositiones testium,  quas in ipsa causa receperat, penes ecclesie uestre clericos deposuit, sigillo proprio communitas. Processu uero temporis, causam super predicta ecclesia Sancte Christine, ac capellarum, et possessionum pertinentium ad eamdem, pars uestra dilecto filio, magistro R. Spoletano, a nobis obtinuit delegari. Sed postmodum, ad petitionem partis alterius, uenerabilem fratrem nostrum . . . Nucerinum episcopum  , illi duximus adiungendum, postea, de utriusque partis nuntiorum assensu, dilectum filium . . . plebanum, telonice  decisioni cause ipsius pariter adiungentes. Cumque dicti iudices, in causa ipsa diligentius procedentes, utriusque partis testes solemniter recepissent, et ad finem negotii properarent,  pro parte uestra ad nostram fuit audientiam appellatum. Ceterum, cum utriusque partis procuratores propter hoc ad nostram presentiam accessissent, coram dilecto filio, T. subdiacono, et capellano nostro, quem ipsis dedimus auditorem, fuit pro parte uestra propositum, quod ecclesia Sancte Christine, cum tribus capellis superius nominatis, et possessionibus earumdem, ad uestram ecclesiam pertinet pleno iure. Nimirum, cum bone memorie comes Offredus ipsam fundasset ecclesiam, inter alia, que assignauit eidem, ecclesiam Sancte Christine, cum dictis capellis, propria et spontanea uoluntate concessit, ad quod probandum, publicum et authenticum procurator uester exhibuit instrumentum. Ad quod fuit ex parte Sancte Christine responsum,  quod, cum laicus de rebus disponendi ecclesiasticis nullam habeat facultatem, predictus comes, tanquam laicus, ecclesias ipsas conferre non potuit, adiiciens, quod, cum ecclesia uestra coram delegatis iudicibus illo instrumento usa non fuerit, non poterat, nec debebat illud de cetero ad suum commodum exhibere. Ex parte uero uestra fuit ex opposito  replicatum, quod, cum donationi predicti comitis diecesani episcopi consensus accesserit, amplius etiam, quamuis patronatus Ecclesie uestre in predictis ecclesiis acquisiuit, et cum in illo iudicio probationibus uel allegationibus non fuit ab alterutra parte conclusum, instrumentum ipsum etiam sub examine nostro rite poterat presentari. Pro eadem quoque parte fuit insuper allegatum, quod, cum ecclesiam sancte Christine, cum capellis aliis, que ad uestram ecclesiam pertinebat, nobilis uir, Munaldus de Ranuzo, cum B. et T. filiis suis, aliquandiu tenuisset per uiolentiam occupatam, postmodum, cum peregrinandi propositum assumpsisset, ipsas cum pertinentiis suis in manu bone memorie B. Fulignatis episcopi  , pro parte  ecclesie uestre liberaliter resignauit, sicut in instrumento publico continetur, per quod apparet, quod ecclesia uestra, ratione resignationis ipsius, ius sibi ualet in illis ecclesiis uindicare. Contra quod pars altera respondebat, quod, cum Laicus, secundum statuta canonum, ecclesias, uel earum bona, donandi, uel alienandi non habeat potestatem, dictus nobilis ecclesiam Sancte Christine, cum capellis aliis, in manibus memorati episcopi resignando, nullum potuit eisdem ecclesiis preiudicium generare; maxime, cum idem nobilis, ut dicta ecclesia Sancte Christine conuentualis fieret, de conniuentia et consensu diecesani episcopi, pridem duxerit statuendum. Contra quod pars uestra respondit, quod dicti laici in iniuriam ecclesie uestre  taliter de illa ecclesia disponere nequiuerunt, et diecesanus episcopus huiusmodi dispositioni consensum adhibere non potuit, in non modicum uestre Ecclesie detrimentum. Preterea, pars uestra proposuit, quod ex eo manifeste colligitur, ecclesiam Sancte Christine ad uestram ecclesiam pleno iure spectare; quod, sicut ex depositionibus testium comprobatur, prior ecclesie uestre consueuit ad ecclesiam Sancte Christine presbyteros et clericos proprios destinare; qui, diuinis celebratis ibidem, ad ecclesiam uestram oblationes, quas illic receperant, deferebant. Ad hec, pars sancte Christine respondit, quod, etsi ecclesia uestra in dictis ecclesiis ius aliquod habuisset, quadraginta annorum  prescriptione, quibus eedem ecclesie plena sunt libertate gauise, omne ius constat esse sublatum, cum omne ius et omnis actio quadragenaria prescriptione tollantur. Contra quod pars uestra respondit, quod, si decem et octo anni, quibus schisma durauit, et tres priores schismatici uestre ecclesie prefuerunt, de prescriptione tollantur, constat,  quod anni residui ad prescriptionis limitem non accedunt. Sed ad hoc pars sancte Christine subsequenter obiecit, quod, licet de prescriptione schismatis tempora subducantur, nichilominus tamen quadragenaria prescriptio reperitur, cum quidem testes manifeste deponant, quod a sexaginta annis ecclesia Sancte Christine nullum seruitium uestre ecclesie prestitit, sed in plena libertate permansit. Ad quod fuit pro parte uestra responsum, quod huiusmodi prescriptio nocere non potest, cum fuerit ciuiliter interrupta; sicut enim economus Sancte Christine fuit publice confessus in iure, iam sunt sexaginta anni elapsi, ex quo super subiectione ecclesie Sancte Christine inter ipsam et ecclesiam uestram exstitit litigatum; adiiciens insuper, quod  per testes, quos ecclesia Sancte Christine pro parte sua produxit, nichil est omnino probatum: cum ipsi, dicentes, quod ecclesia Sancte Christine nullum consueuit ecclesie uestre seruitium exhibere, astruant negatiuam, et secundum causarum cursum negantis factum probatio nulla sit, maxime, cum testes ipsi non factum ostendere, sed de iure allegare nitantur; asserentes, quod ecclesia Sancte Christine nullum seruitium prestare alicui, nisi tantum episcopo, ex debito consueuit. Fuit preterea ex parte ecclesie Sancte Christine propositum, quod nulla fides est illis testibus adhibenda, per quos pars uestra probare contendit, ecclesiam Sancte Christine ad se pleno iure spectare, utpote in qua prouisionem consueuit plenariam obtinere.  Nam depositiones testium, ab episcopo Fulignate conscripte, et Ecclesie uestre clericis assignate, sunt penitus respuende, cum aperte longo tempore fuerint apud ipsos, et eas tam corrumpere potuerint, quam mutare. Sed, nec attestationes, recepte postmodum a iudicibus delegatis a nobis, prout eadem pars dicebat, erant ad probandum aliquid admittende, quia cum pars uestra ante prius productorum testium testificata didicerit, eidem secunda productio, iuxta quod dictant legitime sanctiones, inefficax et inutilis esse debet. Contra quod pars uestra respondit, quod, cum ipsorum testium dicta sigillo iudicis sint munita, nec in aliqua sui parte uituperata sint, uel corrupta, adhiberi debet  illis procul dubio plena fides, presertim, cum testes producti posterius asseuerent, quod, cum sepedictus Fulignas episcopus nollet in subiectionis causa procedere, testium dicta, sub suo sigillo munita, clericis commiserit memoratis. Attestationes quoque secundo receptas proponebat uestra pars approbandas, cum pars altera productioni testium de plano duxerit annuendum. Preterea, licet attestationes ipse non essent ad probandum ueteres articulos admittende, ualerent tamen ad noua capitula comprobanda. His igitur et aliis, que coram predicto capellano fuere proposita, plenius intellectis, de consilio fratrum nostrorum, subiectionem  ecclesie Sancte Christine ecclesie uestre adiudicamus, decernentes, ut ei, tanquam propria capella, perpetuo sit subiecta.

Datum Rome, apud Sanctum Petrum, Nonis Decembris, anno nono.



CCIII  . . . . ARCHIEPISCOPO TOLETANO. Quod G. presbytero, qui, ex simplicitate, loco canonis misse, psalmum decantauerat, iniungat penitentiam salutarem. 

ueniens ad presentiam nostram dilectus filius, G. presbyter, lacrymabili nobis confessione monstrauit, quod, cum ad celebrandum missarum solemnia conspiceret se indignum, indutus aliquando sacerdotalibus indumentis, sine calice ac oblata,  loco canonis misse psalmum, Miserere mei, Deus, uidelicet, decantauit, quasi missarum officium exsequendo, quod in partibus illis dicitur Missa sicca. Cum igitur id, ut asserit, ea intentione non fecerit, ut formam sacramenti mutaret, uel ut heresim introduceret, sed simplicitate potius quam malitia, fraternitati tue per apostolica scripta mandamus, quatenus eidem super hoc iniungas penitentiam competentem, et, ea peracta, si aliud canonicum non obsistat, eidem de misericordia, que superexaltat iudicio, licentiam tribuas celebrandi, dummodo propter hoc contra ipsum scandalum non sit in plebe subortum.

Datum Rome, apud Sanctum Petrum, XuII Kalendas  Ianuarii, anno nono.



CCIu  . POTESTATI, CONSULIBUS, ET CONSILIO FAuENTINO. Quod pauperes de Lugduno, et alios hereticos, depellant de finibus eorum. 

Dolorum urgentium multitudo, quibus iugiter, ut parturiens, Ecclesia sancta circumdatur, uociferari eam, et dicere, uentrem meum doleo, uentrem meum doleo, cum propheta, compellit. Cum etenim adhuc usque omnis creatura ingemiscat, secundum Apostolum, et parturiat genitricis Ecclesie sacer uter, dolore suorum uiscerum conturbatur, que spiritualibus fecundata sobolibus acriter discerpuntur, dum eorum partum nequitia conuellit illorum,  de quibus prophetica uoce predicitur: Secuerunt pregnantes Galaat ad dilatandum terminum suum. Truculenta siquidem hereticorum impietas, qui, mutando in mendacium ueritatem, terminos, quos posuerunt Patres eorum, transferre damnabiliter non uerentur, ut latius opinionis sue nomen extendat, pregnantes loborat animas interimere, ne fetus fidei, quem ex amore diuino conceperant, ad partum ualeat consummati operis peruenire. Unde, mater Ecclesia, que cum Propheta dicere potest: Filii uenerunt ad partum, sed non habet uires parturiens, et nos ipsi, qui curam tenemur sue fecunditatis habere, quasi secantis perfidie mucrene  conscindimur, dum in suis uisceribus hereticorum scindentium eius uterum gladio contrectamur. Cum igitur a dilectis filiis, ciuibus Florentinis in exterminium huiusmodi perfidorum, sicut accepimus, quoddam sit editum prouida pietate statutum, per quod intendunt a ciuitate sua heretice prauitatis eliminare spurcitiam, que, sensim uelut cancer obrepens, ad suos terminos dilatandos multorum animas suo contagio corrumpebat, credentes nos emulari carismata meliora per exemplum eorum, tutiorem uobis uiam duximus ostendendam, per quam heretice pestilentie, que in ciuitate uestra nonnullos infecisse refertur, occurrere ualeatis. Eapropter, uniuersitatem uestram monemus attentius, et hortamur, per apostolica scripta mandantes,  quatenus statutum ipsum, prout est in fauorem catholice ueritatis inuentum, ad hereticorum perniciem confundendam unanimiter assumentes, humiliatos pauperes de Lugduno, seu quoslibet prauitatis heretice sectatores, secundum ipsum, et aliter, prout uobis fuerit desuper inspiratum, ita satagatis a ciuitate uestra depellere, quod zelum uos comprobetis Christiane religionis habere.

Datum Rome, apud Sanctum Petrum, secundo Idus Decembris, anno nono.



CCu  . PRIORI ET CONuENTUI CANTUARIENSIBUS. Absoluuntur ab impetitione suffraganeorum ipsorum, super iure eligendi archiepiscopum. 

 [Maiores Ecclesie causas ad sedem apostolicam referendas, et canonica tradit auctoritas, et approbata consuetudo declarat, ut, cum ipsa cunctorum fidelium mater sit et magistra, quod eius fuerit iudicio definitum, ab omnibus inuiolabiliter obseruetur. Cum igitur inter uos et uenerabiles fratres nostros, Cantuariensis Ecclesie suffraganeos, super iure Cantuariensem archiepiscopum eligendi controuersia uerteretur, proponentibus illis, quod tum ex iure communi, tum ex antiqua consuetudine, una uobiscum deberent electionem ipsius archiepiscopi celebrare, uobis autem e contrario respondentibus, quod et de iure communi, et de priuilegio speciali, et de antiqua consuetudine Cantuariensem  archiepiscopum sine illis eligere debeatis, lite coram nobis per procuratores idoneos super hoc legitime contestata, diligenter audiuimus, que partes in presentia nostra proponere curauerunt. Illorum siquidem pars et decreta pariter et exempla studuit allegare, quosdam testes producens, et testimoniales litteras exhibens, quibus ostendere nitebatur, quod suffraganei tres metropolitanos elegerant, uerumtamen sine uobis, cum per attestationes et litteras sit probatum, eos et alio loco, et alio tempore, sine uobis electiones huiusmodi celebrasse.  Testes autem, ex parte uestra producti, legitime probauerunt, quod prior, et conuentus Cantuariensis Ecclesie, a longis retro temporibus, electiones archiepiscoporum in capitulo suo sine suffraganeis usque ad hec tempora celebrarunt, et easdem obtinuerunt a sede apostolica confirmari, decretis nichilominus et exemplis in assertionem iuris uestri multipliciter allegatis. Licet autem contingat interdum preter communem regulam diuersas consuetudinis inueniri, si tamen non solum ad uicinarum ecclesiarum, uerum etiam ad uicinorum regnorum consuetudinem recurratur; hec in illis generalis consuetudo absque dubio inuenitur, ut metropolitanorum electiones a solis metropolitane sedis clericis celebrentur. A nobis etiam, et predecessoribus  nostris per priuilegii paginam est statutum, ut, decedente archiepiscopo uestro, nullus uobis qualibet subreptionis astutia seu uiolentia preponatur, nisi quem uos communi consilio, uel maior pars uestrum consilii sanioris secundum Deum et sacrorum canonum sanctiones prouiderit eligendum, habentes nunc, et futuris temporibus, liberam pontificis uestri electionem, apostolice protectionis gratia et patrocinio roboratam. Nos igitur, iis et aliis que coram nobis allegata fuerunt, diligenter auditis, et perspicaciter intellectis, quia constitit euidenter, quod suffraganei sine uobis, secundum suam quoque assertionem, eligere non debebant, unde, uobis exclusis, eorum electio non ualebat, et electio uestra,  sine ipsis etiam celebrata, per sedem apostolicam meruit confirmari, cum necessario alterutra fuerit confirmanda, de communi fratrum nostrorum consilio, uos et successores uestros ab impetitione ac molestatione suffraganeorum Cantuariensis Ecclesie, super iure archiepiscopum eligendi, per definitiuam sententiam prorsus absoluimus, et eis super hoc silentium imponimus sempiternum, auctoritate apostolica decernentes, ut uos, et successores uestri de cetero libere sine illis archiepiscopum eligatis. Nulli ergo . . . hanc paginam nostre definitionis et constitutionis infringere, etc. Si quis autem, etc.

Datum Rome, apud Sanctum Petrum, XIII Kalendas Ianuarii, anno nono.



CCuI. . . . . . . ILLUSTRI REGI ANGLIAE. Super eodem. 


Examinata causa, que uertebatur inter dilectos filios . . . . priorem et conuentum Cantuariensis Ecclesie, ac uenerabiles fratres nostros, eiusdem Ecclesie suffraganeos, super iure Cantuariensem archiepiscopum eligendi, et ea, que agebatur inter dilectum filium, subpriorem, et fautores ipsius, ac predictum priorem, et eius socios, nec non et eosdem suffraganeos, super electione subprioris eiusdem, de  communi fratrum nostrorum consilio, exigente iustitia, dictos priorem et conuentum ab impetitione suffragancorum Cantuariensis Ecclesie, super iure Cantuariensem archiepiscopum eligendi, per definitiuam sententiam absoluentes, electionem subprioris iam dicti, quam post multas appellationes, ad sedem apostolicam rationabiliter interpositas, et nonnullis adiectis conditionibus, que inuenta sunt postmodum non exstare, non tam celebratam fuisse constitit quam presumptam, irritam decreuimus et inanem. uolentes autem ecclesie uiduate consulere, monachis illis, qui ab uniuerso capitulo, si predicti subprioris electionem contingeret irritari, potestatem acceperunt apud sedem apostolicam eligendi pastorem, iniunximus, ut, habentes pre oculis  solum Deum, personam idoneam per electionem canonicam sibi preficerent in pastorem. Ipsi ergo, licet in principio discordauerint, aliquibus eorum uenerabilem fratrem nostrum . . . . . Norwicensem epicopum  , quibusdam uero predictum nominantibus subpriorem, nouissime tamen, post multas deliberationes, dilectum filium nostrum, magistrum Stephanum  de Langueton. tituli Sancti Chrysogoni presbyterum cardinalem, uirum utique uita, fama, scientia et doctrina pollentem, unanimiter conuenerunt, ceteris concordantibus in eumdem, eligentes eum a sede apostolica postulandum, et apud dilectos filios . . . . abbatem Belliloci, et nobilem uirum, T. uicecomitem de Staford. et A. militem,  nuntios tuos, diligenter instantes, ut super hoc uice tua regium impertirentur assensum, qui eum exprimere noluerunt. Nos autem, postulationem ipsius, et quoad formam, et quoad personam, tam canonicam quam prouidam attendentes, eam decreuimus approbandam, responsum ipsius nichilominus approbantes, qui, requisitus ut postulationi preberet assensum, inter cetera sic respondit, quod, cum ipse sui iuris non sit, tanquam sub nostra potestate per omnia constitutus, necesse habebat nostre dispositionis beneplacitum adimplere. Licet autem in electionibus presulum, que apud sedem apostolicam celebrantur, non consueuerit secularis principis exspectari consensus, cum nichil ab ea fieri presumi debeat in preiudicium alicuius, que in omni, quod  prouida maturitate deliberat, cuiuslibet consueuit iustitie precauere, ne inde nascantur iniurie, unde iura nascuntur, nos tamen, ex abundanti gratia tue uolentes serenitati deferre, per nostras tibi litteras intimauimus, ut, quoniam predictis priori et conuentui scripseramus, firmiter iniungentes, quatenus quibusdam ex monachis suis, ad nostram presentiam accessuris, plenam eligendi archiepiscopum concederent potestatem, si dicta subprioris electio cassaretur, tua quoque regalis prudentia procuratores  idoneos ad nostram presentiam destinaret, ne quid in preiudicium iuris aut dignitatis ipsius ex quocunque defectu contingeret ordinari. Unde, cum nuntios memoratos, uiros utique prouidos et fideles, ad sedem apostolicam destinaueris ob causam, ut credimus, profecto non aliam, nisi ut uices regias in hac causa supplerent, et ab eis super postulatione predicta regius fuerit cum omni humilitate ac deuotione requisitus assensus, procul dubio non uidebatur a te iterum implorandus, nisi ad multam predictorum nuntiorum instantiam, gratiam super gratiam tibi facere dignaremur, quam in simili casu nulli unquam adhuc meminimus nos fecisse. Cum igitur in uniuersis operibus tuis, et specialiter, imo precipue, circa ecclesiam memoratam, ob reuerentiam  illius martyris gloriosi, qui priuilegium speciale pro ipsa quasi sanguine suo scripsit, non que tua sunt, sed que Iesu Christi querere debeas, serenitatem tuam rogamus attentius, et propensius exhortamur, quatenus, diligenter attendens, quod ecclesia tanta, que quidem et precipuum apostolice sedis membrum esse dignoscitur, et singularior tue gemma corone, diutius iam permansit, aliquibus malignantibus, pastoris solatio uiduata, postulationi iam dicte gratanter impendas, seu potius te declares iam impendisse consensum, ne uelle uidearis dispositioni contraire superne, que, post diutinos fletus matris, dissidentium schismata filiorum concordi patris electione precauit, de tali pro certo celebrata persona, que, potens apud Deum et homines in  opere ac sermone, illa relucet lampade meritorum, illa morum preeminet honestate, quod, nisi necessitas releuandi minantem ecclesie memorate ruinam, tam solidam apostolice sedis columnam transponere nos induceret, haberet utique in quo sibi apostolica sedes plurimum inuideret. Assumat igitur, quesumus, mansuetudo regia spiritum lenitatis, et ita super hoc facilem et beneuolam se ostendat, ut quod de tam salubri negotio celitus est prouisum, debite prosequendo fauore, non uideatur in hoc, uelut factum ab altero, consentire, sed potius, suam gratiam apponendo, ipsa illud comprobet se fecisse. Non enim in ipsius approbatione persone ita solam utilitatem Ecclesie Cantuariensis attendimus,  quin in ea consideratus plenarie fuerit honor tuus, utpote qui, de terra tua, et de genere tibi fideli ducens originem tuam secuturus cum Deo creditur per omnia uoluntatem. Proinde, carissime fili, respice, au in hoc tibi gratiam quoad Deum, et famam quoad homines sic conserues, ut qui utramque tibi clarificasse uideris in multis, ita quod et in altera magnifice te incepit Dominus exaltare, ac in reliqua nomen tuum in populis magnum satis et celebre predicatur, neutram in hoc facto possis offendere,  a quo gloria tua noscitur ex magna parte pendere. Aperi oculos tuos, serenissime princeps, et uide, quod fortasse sine superni nutus arbitrio non est actum, ut eo precipue tempore te fecerit Deus tuus preter multorum spem in temporalibus prosperari, quo memorata ecclesia uiduitatis sue damna plorauit, ut per huiusmodi beneficia te cognosceres admoneri, uoluisse celestem Regem, te ab occupationibus ipsius Ecclesie fore liberum, cum inueniri te uoluit triumphis secularibus occupatum. Unde, sollicite debet regalis prudentia prouidere, quatenus ita Deo in Ecclesie pace retribuat, quod sibi ab eo non ambigit in mundana prosperitate tributum, ut tanto de munere suo felicius in incepto cursu proficiat, quanto reuerentius, quasi  pretium, propter hoc libertatem ecclesiasticam ei donat, ne, si gratiam ob gratiam tibi factam deuotione, quod absit! congrue gratitudinis non compenses, non solum humana lege de illo, quod ob causam dedisse creditur, causa non consecuta repetitio Deo competat, uerum etiam exactissime rationem de ingratitudine commissa requirat. Ad hec ergo, amantissime fili, oculum animi tui uolue, ac penetrabili timoris Dei te mucrone transfige, ponensque ante te dictum martyrem, imo te ipsum in sede cordis statuens coram ipso, illum deprecantem te uideas, et suam tibi ecclesiam commendantem contremiscas, et paueas, et indignum existimes preces eius pro mercede sui sanguinis non admittere, cuius specialiter patrocinio non debes ambigere,  te regnare, quique celebre satis antea, celebrius demum fecit suo martyrio regnum tuum. Putas, impune deserat domum suam malignorum attractari molestiis, qui pro ea sanguinem suum fudit? Putas, bene merentibus in eadem suum subtrahat beneficium, qui pro eius amore mortis pertulit cruciatum? Nunquid ideo sanguis eius contra persecutores eius clamare non creditur, quoniam aliquandiu ipsam persequi quis impius occulto Dei iudicio sustinetur? An, sine sui periculo, ipsius ecclesie libertatem ancillare quis poterit, cuius priuilegium ipse martyr, suo cruore conscripsit? Profecto, que utilitas in sanguine suo erit, si quod eius pretio fuit emptum, demum fuerit in opprobrium  seruitutis redactum? Pro Deo igitur, alme princeps, pro ipso martyre, pro nostro demum amore, in serenitate animi preces nostras intendas, et rogantes, ac obsecrantes attentius, quin imo pro munere pretioso petentes, exaudias, ut postulationem preditam regio prosequendo fauore nos tecum, et tu nobiscum ecclesie memorate, que grauiter ex sua uiduitate in spiritualibus et temporalibus est collapsa, utiliter succurramus, sollicitus infra tres menses post susceptionem presentium nobis rescribere, ut idem electus cum plenitudine pontificalis officii dictam gubernaturus Ecclesiam regiis conspectibus se ualeat presentare. Alioquin quantumcunque regalem magnificentiam sincere in Domino caritatis brachiis amplexemur, et ei super hoc deferre  specialiter uoluerimus, ut et nobis ipsa deferret, in facto ipso, sicut canonica deposcit auctoritas, dante Domino, procedemus, sollicite cauens ne cuiusquam prauo seductus consilio in eam te difficultatem inducas, de qua non facile ualeas expediri, neue cursum tue prosperitatis impedias, qui, disponente Domino, dirigitur ad maiora, cum, si prudenter attendas, supra ius tuo sit iuri delatum, nec ex iis, que acta sunt, uel gerenda, ullum tibi uelimus aliquando preiudicium generari, ad hec serenitati tue copiosas gratiarum referimus actiones, pro eo quod, sicut in examinatione predicti negotii nos et fratres nostri comperimus euidenter, nullam super electione monachis iniuriam, aut uiolentiam irrogasti, quin potius, tanquam benignissimus princeps  et Christianissimus rex, circa eos in omni benignitate ac mansuetudine processisti Unde, in publico consistorio, tuis presentibus nuntiis, cum aspera increpatione damnauimus quidquid contraria nobis fuerit relatione suggestum, estque satis ad penam, quod circa illius electionis negotium aduersariorum frustatus est omnino conatus. Quare, benignitatem regiam rogamus attentius, et monemus, quatenus, cum in hoc tuo sit desiderio satisfactum, nullam propter hoc eis indignationem ostendas, ut et in principio, et in medio, et in fine tue mansuetudinis appareat plenitudo.

Datum Rome, apud Sanctum Petrum, etc.



CCuII. . . . . . . . PRIORI, ET CONuENTUI CANTUARIENSI. De eodem argumento. 


Examinata causa, etc., in eumdem fere modum, usque nostre dispositionis beneplacitum adimplere. uolentes igitur uobis et ecclesie uestre pacem paterna sollicitudine procurare, predictum regem apostolicis litteris rogamus attentius, et propensius exhortamur, quatenus, cum in cunctis operibus suis, et specialiter, imo precipue, circa ecclesiam memoratam, ob reuerentiam illius martyris gloriosi, qui priuilegium speciale pro ipsa quasi sanguine suo scripsit, non que sua sunt, sed que Iesu Christi querere debeat, prouiso, quod Ecclesia tanta, que quidem et precipuum apostolice sedis  membrum esse dignoscitur, etc. fere sicut in alia usque generari. Sperantes igitur, quod, si tempus uestre uisitationis agnoscitis, et, ad Deum in toto corde uestro conuersi, ad familiare uobis dicti martyris patrocinium recureritis, ipse uos, piis clamoribus excitatus, exaudiet, et sanguinem suum non in uanum interpellari pro uobis ostendet, uniuersitatem uestram monemus attentius, et hortamur, per apostolica scripta precipiendo mandantes, quatenus, ex eo saltem apprehendentes, ne quando irascatur Dominus, disciplinam, quod ex contentionibus uestris non solum ecclesie uestre quies multipliciter est turbata, uerum etiam Ecclesia pene uniuersalis offensa, cuius profecto generali sollicitudini tantum oportuit nos subtrahere, quantum  specialiter expediendis uestris difficultatibus nos decuit deputare, quanquam, occasione litis, inter uos et suffraganeos memoratos super eligendi iure suborte, ingens sit uobis acquisita libertas, omnem zelum amaritudinis ac rancoris ad inuicem deponatis, et, ad unitatis concordiam redeuntes, non que uestra sunt, sed que Iesu Christi, sentiatis unanimiter in idipsum, et in hoc quod de postulatione predicta per Iesum Christum a uobis omnibus factum est, cum ab illis sit prouide celebratum, qui potestatem omnium habuerunt, consolidando uestras per omnia uoluntates, corda uestra in humilitate ad Dominum eleuetis, apud quem in omni oratione et obsecratione petitiones uestre per aduocatum uestrum, predictum gloriosum martyrem, innotescant, ac,  in solo Altissimo spem ponentes, qui si uobiscum fuerit, non timebitis quid faciat uobis homo, ipsum sine intermissione rogetis, ut per suam magnam misericordiam factum istud ita faciat nos perficere, quod ad honorem sancti nominis sui, communem salutem uestram, et perpetuam Ecclesie uestre pacem ualeat prouenire; quod utique ab ipso indubitanter obtinere confidimus, si a uobis, in caritate ac unitate manentibus, orationum suffragiis adiuuemur. uidete igitur, ne cuiusquam astutia uos seducat, ne qua diabolica uel humana tentatio uos corrumpat, sed, in unitatis proposito existentes, plenam fiduciam habeatis, quod, imperfectum nostrum Christi perfectione supplente, hoc, quod cum ipso  incepimus, per ipsum ad felicem exitum perducemus.

Datum Rome, apud Sanctum Petrum, XII Kalendas Ianuarii, anno nono.



CCuIII  . . . . . . . . ABBATIBUS SANCTI MEuENNI  . ET DE MONTEFORTI  , ET R. ARCHIDIACONO MACLOuIENSI. Ut contra schismata et prauas opiniones procedant. 

Ut in pace appareat amaritudo generalis Ecclesie amarissima, sedato bello forinseco tyrannorum, tacentibus theologis et theophilis, insurrexerunt theophanti et theophoni, uidelicet heretici, et falsi fratres, in eam, qui tanto grauius persequuntur, quanto familiariores existunt, habentes speciem  pietatis, sed uirtutem eius penitus abnegantes, et interdum inter filios computantur, quorum pugnantium contra matrem, et laniantum eius uestem, est ei amarissima persecutio. Restituta sibi pace ab extrinsecis inimicis, pacis ergo tempore aduenerunt homines sine pace, ac uoluptatum amatores magis quam Dei, qui penetrant domos, et captiuas ducunt mulierculas oneratas peccatis, que ducuntur uariis desideriis, semper discentes, et nunquam peruenientes ad scientiam ueritatis. Sunt enim homines mente corrupti, et reprobi circa fidem, a qua discedentes  spiritibus erroris attendunt demoniorum doctrinis, et in hypocrisi loquentes mendacium, et cauteriatam habentes conscientiam, damnare sacramenta Ecclesie non formidant, et illius nituntur pulchritudinem abolere, quam denigrando aliquantulum solis estus olim reddidit speciosam. Hi sunt equidem equus niger, ostensus in Apocalypsi Ioanni, super quem sedens diabolus, bilibrem tritici, et tres hordei bilibres habentes, Dei uidelicet dilectionem et proximi, et fidem eterne ac indiuidue Trinitatis, uinum quoque ac oleum, que Samaritanus apposuit uulneribus sauciati, habentes, scilicet austeritatem et mansuetudinem, quos denario uno redemit idem suo sanguine iehsu Christus, ledere nititur, ut circa fidem naufragium patiantur. Sane, dilectus  filius, R. presbyter ecclesie de Roton. lacrymabili nobis insinuatione monstrauit, quod quidam eius parochiani, et alii Nanneten. et Maclouien. dieceseon, huiusmodi prauitatis infecti ueneno, alios latenter inficere moliuntur, multa simplicibus proponentes, que obuiant fidei Christiane, ut illos secum attrahant in errorem, et seductos habeant in gehenna consortes. Porro, cum uicini eorum egrotant, ipsi, ad eos sub uisitationis specie accedentes, preueniunt sacerdotes, et exhortantur eosdem, ut, presbyteris absentibus, domui sue bene disponant, nec confiteantur eisdem, quia confessio malis presbyteris facta non proficit ad salutem, dicentes, quod grauati pondere peccatorum presbyteri,  aliis nequeunt peccaminum conferre medelam, et sic urit illos luna per noctem. Nuptias etiam detestantur, et alia multa proponunt a catholice fidei puritate penitus aliena, per que multorum corda simplicium peruertuntur, inter quos mugiunt, quasi taurorum concilium inter uaccas, non attendentes, quod ea est habitudo inter sacerdotem et sacramentum, que inter medicum et medicinam existit. Unde, sicut langor periti medici uim non impedit medicine, sic reatus catholici sacerdotis uirtutem non impedit sacramenti, quamuis uita debeat consonare doctrine, ne forte qui uerbo corripitur, corrumpatur exemplo. Cum igitur, ex iniuncto nobis officio, de regno Dei colligere scandala teneamur, et, quantum possumus, huiusmodi bestias oppugnare, discretioni  uestre per apostolica scripta mandamus, et districte precipimus, quatenus, cum Phinees, catholice fidei zelo succensi, eos quos constitit huius spiritualis adulterii esse reos, ut abnegata impietate huiusmodi resipiscant, monitione premissa, per censuram ecclesiasticam, sublato cuiuslibet contradictionis et appellationis obstaculo, compellatis. Quod si nec sic a sua peruersitate poterunt reuocari, iuxta constitutionem, quam ad hereticorum confundendam edidimus prauitatem, contra eos procedere procuretis. Quod si non omnes his exsequendis  interesse potueritis, duo uestrum ea nichilominus exsequantur.

Datum Rome, apud Sanctum Petrum duodecimo Kalendas Ianuarii, anno nono.



CCIX. ARCHIEPISCOPO BURDEGALENSI  , ET ABBATI SILuAE MAIORIS  BURDEGALENSIS DIeCESEOS. Ut quid canonicum fuerit, statuant aduersus Hugonem Brunum, qui uirginem Deo desponsatam e monasterio Obazine extrahere presumpserat, et duxerat in uxorem. 

Dilectus filius, frater II. Lamara miles, nobis explicare curauit, quod nobilis uir, Hugo Brunus, Pictauensis dieceseos . . . . . uirginem, que, uelo assumpto, et oblato uoto seruande perpetuo castitatis  Domino fuerat desponsata, in huiusmodi sponsi non modicam iniuriam, qui sue sponse non adhibet corruptelam, de monasterio Obazine, ubi cum Deo sacratis degebat uirginibus, non expauit extrahere uiolenter, presumens eamdem per manus bone memorie . . . . Caturcensis episcopi  , ducere in uxorem. Quia uero uouentibus uirginitatem non solum nubere, sed etiam uelle damnabile est, discretioni uestre per apostolica scripta precipiendo mandamus, quatenus, inquisita super premissis diligentius ueritate, omni gratia et timore postpositis, quod canonicum fuerit, appellatione postposita, statuatis: facientes quod statutum fuerit firmiter obseruari, nullis litteris ueritati et iustitie preiudicantibus a  sede apostolica impetratis. Quod si non ambo . . . tu, frater archiepiscope, etc.

Datum Rome, apud Sanctum Petrum, XIII Kalendas Ianuarii, anno nono.



CCX. . . . . ABBATI DE EuESHAM  , ET . . . DE WICHILICUMB . . . DE EuESHAM PRIORIBUS, WIGORNIENSIS DIeCESEOS. Ut in causa Patronatus Ecclesie de Filebi pretextu litterarum falso impetratarum non procedant  . 

Significauit nobis dilectus filius, E. Bil, quod, cum ad ecclesiam de Filebi, in qua ius obtinet patronatus, R. clericum, diecesano episcopo presentasset, et I. clericus, Norwicensis dieceseos, ipsius,  institutionem presumpsisset minus rationabiliter impedire, nos controuersiam ipsam dilectis filiis . . . de Sibeton, et . . . . . de Langele abbatibus, et . . . decano de Broc, Norwicensis dieceseos, fine canonico commisimus terminandam, quorum duo, cum tertius interesse non posset, suamque absentiam excusasset,  pro predicto E. diffinitiuam sententiam promulgarunt, memorato I. silentium imponentes. Ac idem, sicut in litteris uenerabilis fratris nostri . . . . Eliensis episcopi  , et dilecti filii . . . . abbatis Sancti Edmundi  perspeximus contineri, elapso aliquanti temporis spatio, litteras illas coram bone memorie . . Cantuariensi archiepiscopo  , cepit arguere falsitatis, instanter, postulans, quod earum auctoritate fuerat attentatum, in irritum reuocari, propter quod iudices memorati litteras ipsas, quamuis a tempore late sententie superinductis atramenti lineis cancellatas ab ipsis, eidem archiepiscopo, qui super huiusmodi falsitatis cognitione mandatum receperat speciale, per fidelem nuntium transmiserunt. Cum autem predictus I. ipsas in  eius proposuisset presentia esse falsas, et pars aduersa W. de Brom, clericum, ad sui defensionem exhibere curasset, qui se a nobis impetrasse asseruit litteras supradictas, idem archiepiscopus, ab utraque parte super iis, que proposuerant, sufficienti cautione recepta, litteras ipsas sub suo, et partium sigillis fideliter interclusas, per Robertum de Marigni, ad hoc electum de unanimi partium uoluntate, nostro fecit conspectui presentari, quas cum nos in stylo, filo, charta, et bulla inuenissemus ueras omnino, sepedicto archiepiscopo, et predictis episcopo et abbati dedimus in mandatis, ut, denuntiantes ipsas litteras ueras esse predictum E. super iuste lata ipsarum litterarum auctoritate  sententia non permitterent ab aliquo indebite molestari, quin potius facerent ipsam sententiam, sicut est iusta sublato appellationis obstaculo, firmiter obseruari, contradictores monitione premissa, per censuram ecclesiasticam, appellatione postposita, compescentes. Partibus ergo in eorum presentia constitutis, cum iuxta traditam sibi formam uellent sententiam confirmare, predictus I. proposuit coram eis, quod illa sententia non tenebat, cum esset contra dicta testium, et post appellationem ad nos interpositam promulgata, nitens eamdem infirmare multiplici ratione. Cumque sepedictus E. omnibus contradixisset obiectis, iudices ipsi, debita solemnitate adhibita, receperunt testes ab utraque parte productos, quorum depositionibus postmodum publicatis  et receptis etiam attestationibus utriusque partis sub sigillis iudicum predictorum, uisis etiam, et intellectis rationibus utriusque, terminum assignarunt eisdem, quo se ipsorum conspectui presentarent, sententiam recepture. Adueniente uero termino partibus assignato, predicti episcopus Eliensis et  abbas, habito prudentum uirorum consilio, cum archiepiscopus uiam esset interim uniuerse carnis ingressus, quia sepedictus I. in probatione propositorum omnino defecerat, auctoritate nostra suffulti, sententiam priorum iudicum confirmarunt, et, eidem I. silentium imponentes, ipsum condemnarunt in decem marcis parti aduerse, nomine expensarum. Porro, predictus I. nulla de predictis habita mentione, super cognitione predicte sententie, que iam fuerat auctoritate sedis apostolice confirmata, nostras ad uos, ueritate suppressa, litteras reportauit. uerum, predictus E. in nostra presentia constitutus, proposuit contra ipsum, quod ei non tenebatur auctoritate illarum litterarum aliquatenus respondere, cum in illis de confirmatione sententie  nulla mentio haberetur, et idem I. excommunicationis sententie subiaceret, sed quoniam uos exceptiones ipsius noluistis admittere, idem ad sedem apostolicam appellauit. Cum igitur predicta sententia auctoritate nostra a predictis Eliensi episcopo et abbate, sicut in ipsorum authentico continetur, fuerit confirmata, et mendax precator carere debeat impetratis, discretioni uestre per apostolica scripta mandamus, quatenus in negotio ipso auctoritate litterarum illarum, que ueritate tacita sunt obtente nullatenus procedatis: reuocantes in irritum, appellatione remota, si quid occasione ipsarum, post appellationem ad nos legitime interpositam, in sepefati E. preiudicium statuistis. Quod  si non omnes . . . duo uestrum, etc.

Datum Rome, apud Sanctum Petrum, III Nonas Ianuarii anno nono.



CCXI. ABBATI ET CONuENTUI FOSSAE NOuAE. Confirmatur sententia lata pro eis super possessione quadam contra A. Saracenum. 

Solet annuere, etc., usque assensum, sententiam, quam dilectus filius, R . . . iudex Sitinus, super causa, que inter uos ex parte una, et Adinulfum Saracenum, et quosdam alios, super quadam possessione coram ipso uertebatur ex altera, promulgauit, sicut est iusta nec legitima appellatione suspensa, et in instrumento publico confecto exinde  continetur, auctoritate apostolica confirmamus, et presentis scripti patricinio communimus; cuius instrumenti tenorem de uerbo ad uerbum presentibus litteris fecimus adnotari. In nomine Domini. Amen. Quoniam, sicut iuris dicta ratio, causarum merita partium assertione panduntur, idem narratione et responsione, et quia frequenter ac sepe contingit, tum natura cause, tum hominum malitia faciente, quod ex ipsius rei confessione de actoris intentione non constat, uel, si constet confidendo de  eius intentione, ipsam tamen exceptionis uigore refellere nititur, de qua quidem e conuerso actoris confessione non constat; sicque ad fidem iudicii faciendam, ipsiusque cause meritum aperiendum, testes hinc inde introducuntur, instrumenta in medium proferuntur, ut iudex, cuncta discutiendo, ac trutinando quid cuique conueniat, condemnet, uel absoluat, prout sibi melius, secundum iustitie meritum, que ius suum unicuique tribuit, uisum fuerit expedire; ideo, ego Robertus Sitinus, S. R. E. iudex ordinarius, cognitor cause, que uertitur inter Adinulfum Saracenum, agentem nomine suo, et procuratorio nomine idem, mandato Tebaldi, Saraceni, et Transmundi, fratrum eius, Cynthii, domini Bertraimi, uinfridi, Cocce et Iordani, Marie  comitisse, Possedute, Saracene, Marie Donue, et Agnetis, ex una parte, et Landinum, economum uenerabilis monasterii Fossenoue ex altera, ordinem et processum ipsius studiosius denotare curaui, quatenus ex cognito, qualiter causa ipsa, mediante iustitia, personarum acceptione semota, fine ualeat debito terminari, apertius, et quasi oculata possit fide uideri. Petit iam dictus Adinulfus, nomine suo, et supradictorum Tebaldi et Trasmundi, fratrum eius, Cynthii, uinfridi, Cocce et Iordani, Marie comitisse, Possedute, Saracene, Marie Donne, et Agnetis, a Landino, economo uenerabilis monasterii Fossenoue, totam terram que clauditur cauatis, in locum uti dicitur Laurentii, sicut mihi Roberto  iudici ostensum fuit, cum edificiis ibi positis, arboribus fructiferis et infructiferis; possessionem illarum petit sibi restitui secundum ius et sacras constitutiones; cuius petitioni dictus Landinus, tam per se, quam per aduocatum suum tale dedit responsum. Dicit enim, monasterium nullam possessionem habere infra dictos fines, que illis, uel alicui alii, sed soli monasterio  de iure pertineat. Asserit enim, illas possessiones contineri infra possessionum illarum fines, que a Ioanne Demetrii, urbis Rome uestarario  , Sancte Marie de Fossanoua longissimis et antiquis temporibus donate fuerunt, et sic possessas esse, et a monasterio ab eo tempore, in omni pace et quiete, et ex concessionibus Romanorum pontificum, a tempore  bone memorie domini Innocentii pape secundi, qui uenerabile monasterium Fossenoue, quod Sancti Stephani dicitur, cum Ecclesia Sancte Marie de Fossanoua, earumque pertinentiis omnibus dederunt atque concesserunt ordini Cisterciensi, sicut ex eorum priuilegiis et concessionibus ac etiam uiuis se asserit testibus posse probare. Ad petitionem itaque et intentionem suam probandam atque fundandam, predictus Adinulfus quosdam introduxit testes, quorum dicta manu propria diligenter in  scriptis redegi. Econtra, Landinus, economus uenerabilis monasterii de Fossasnoua, ad conratdicendum iis, que a sepedicto Adinulfo, agente pro se et pro personis superius denominatis, sunt proposita et introducta ipsiusque intentionem extenuandam atque euacuandam, suamque exceptionem probandam et ampliandam, profert publicum instrumentum, in quo continetur, Ioannem Demetri donasse longas et amplas possessiones, et quasi in umbilico continentur. Profert etiam priuilegia et concessiones Romanorum pontificum, tempore diue memorie domini Innocentii pape secundi, usque ad tempora domini Innocentii pape tertii, qui omnes, inter cetera que uenerabili monasterio Fossenoue concessisse uidentur, specialem faciunt mentionem  Sancte Marie de Fossanoua, cum omnibus pertinentiis suis, facta in eis certorum finium demonstratione, infra quos et predicte possessiones, de quibus questio est, contineri satis manifeste uidentur. O tendit etiam publicum instrumentum, in quo continetur, quod Thebaldus de Stephano, ex cuius concessione predictus Adinulfus nomine suo et prenominatorum petere, et agere uidetur, renuntiauit domno Petro, reuerendo abbati uenerabilis monasterii de Fossanoua, omne ius patronatus, si quid habuit in ecclesia Sancte Marie de Fossanoua, et promisit, quod, neque ipse, neque heredes eius, aut submissa ab eis persona ueniret contra constitutum Innocentii pape, qui ecclesiam Sancte Marie  de Fossanoua submisit, et subiugauit, promissa ab eo pena decem librarum denariorum Papien. si contra facerent; pro quo recepit certam mensuram terre sibi, suoque tertio generi, posite in locum ubi dicitur murus Ioannis subtilis. Profert etiam et aliud instrumentum, in quo continetur, quod Transmundus Thebaldi nomine renuntiauit quidquid iuris habuit in una cesa ad Laurentios domno Crescentio, abbati uenerabilis monasterii de Fossanoua, posi a infra preseptum Sancte Marie de Fossanoua. Ad hec, ad maiorem fidem faciendam et cause meritum dilucidandum, testes introducit, per quos non solum de tricennali seu quadragenaria presumptione constat fore probatum, uerum etiam maioris  eui. Ego itaque Robertus Sitinus, S. R. E. iudex ordinarius, cognitor presentis questionis, uisis, auditis, et diligenter cognitis et intellectis, que ab utraque parte sunt proposita et introducta, cum  non constet ex dictis testium ab actoris parte introductorum, possessiones dictarum terrarum, ab eis petitas, ad illos spectare, et ex instrumentis a Landino prolatis, testibus ab eo productis, liquido patet, illas de iure ad monasterium pertinere, absoluo predictum Landinum economum uenerabilis monasterii de Fossanoua a petitione predicti Adinulfi Saraceni, facta nomine suo, Thebaldi et Transmundi, fratrum eius, Cinthii, uinfridi, Cocce, et Iordani, Marie comitisse Possedute Saracene, Marie Donne, et Agnetis.

Datum Piperni, anno Domini 1206, indictione X, pontificatus domini Innocentii pape III anno nono, mensis Nouembris die tertia.

Nulli ergo omnino hominum . . . . hanc paginam  nostre constitutionis, infringere etc. Si quis autem, etc.

Datum Rome, apud Sanctum Petrum, u Idus Ianuarii, anno nono.



CCXII  . . . . . . SPOLETANO EPISCOPO  . Quod non molestet rectores plebatus S. Fortunati. 

[Suam ad nos G. et A. rectores clericorum plebatus Sancti Fortunati, querimoniam transmiserunt, quod, cum tibi essent in quadraginta libras per quoddam arbitrium condemnati, essetque ipsis pena triginta librarum apposita, nisi pretaxatas quadragintas libras tibi  soluerent in termino constituto,  tandem triginta tribus in ipso termino persolutis, occasione septem residuarum librarum, a nobis quasdam litteras ueritate tacita impetrasti, quibus  obtinuisti, eos in predictis triginta libris tibi per dilectum filium, Paulum, subdiaconum nostrum delegatum iudicem, condemnari. Quia igitur non te decet in tantum pontificalis modestie obliuisci, ut, inhonestis questibus anhelando, desideres cum aliena iactura ditari, fraternitati tue per apostolica scripta mandamus, et districte precipimus, quatenus, predictarum septem librarum solutione contentus, super pena triginta librarum memoratos rectores molestare de cetero non presumas  , sicut per dilectum filium nostrum, G. Sancti Nicolai  in carcere Tullian. diaconum cardinalem  , fuit sententialiter definitum.

Datum Rome, apud Sanctum Petrum, III Idus Ianuarii, anno nono.



CCXIII  . . . . . . ABBATI  , ET MONACHIS SANCTI HIPPOLYTI FAuENTIN. Quod corpus heretici faciant extumulare. 


Ex parte uenerabilis fratris nostri, Fauentini episcopi  fuit propositum nobis, quod damnabilis memorie Otto, cuius exitus iudicauit, ipsum, dum uiueret, prauitatem hereticam sapuisse, in ecclesie uestre cemeterio est sepultus, et, licet idem episcopus, de consilio dilecti filii, G. Sancte Marie in porticu diaconi cardinalis  , apostolice sedis legati, et aliorum prudentum uirorum, nisi exhumare corpus defuncti protinus curaretis, uestram  ecclesiam supposuit interdicto, uos tamen neutrum hactenus uoluisti adimplere. Quia uero impugnatores huiusmodi fidei orthodoxe non solum exsecramur, dum uiuunt, et, si possumus, cohibemus, ne possint uineam Domini demoliri, sed etiam post mortem ipsorum memoriam condemnamus, ut quos uite simulatio Christiane palliata superficie occultauit, solers catholicorum indagatio persequatur, saltem ad eorum terrorem, qui morbo simili elaborant, discretioni uestre per apostolica scripta precipiendo mandamus, quatenus, ne fidelium ad filios Belial aliqua participatio possit esse, omni mora postposita, corpus eiusdem extumulare curetis, uel interdictum in monasterio uestro positum obseruare. Alioquin, noueritis nos dilectis filiis . . . Sancti Proculi,  et . . . Sancti Stephani abbatibus Bononien. In mandatis dedisse, ut uos ad hoc auctoritate apostolica, per censuram ecclesiasticam, appellatione postposita, compellere, mediante iustitia, non postponant.

Datum Rome, apud S. Petrum, u Id. Ianuarii, anno non.



CCXIu. . . . ARCHIEPISCOPO  , ET . . . DECANO, ET CAPITULO, MAGDEBURGENSIBUS. Ut O. emancipatum recipiant in canonicum. 

Significauit nobis dilectus filius Otto, nepos nobilis uiri . . . ducis Polonie, subdiaconus noster, quod de consuetudine nullus in ecclesia uestra, priusquam  emancipetur, potest stallum, in choro, et locum in capitulo obtinere Cum igitur nos ipsum in subdiaconum Ecclesie Romane duxerimus assumendum, et indecens esset, eum, tanquam non emancipatum, priuari predictis, auctoritate apostolice sedis duximus emancipandum eumdem. Quocirca, uniuersitati uestre per apostolica scripta mandamus, quatenus, ipsum emancipatum habentes, predicta ei curetis hilariter assignare.

Datum Rome, apud Sanctum Petrum, sexto Idus Ianuarii, anno nono.



CCXu  . . . . . . DECANO ET CAPITULO MAGDEBURGENSIBUS. Quod O. nepoti ducis Polonie, conferant preposituram. 


Ad instar illius, cuius funes cecidisse testatur uox prophetica in preclaris, pro modulo fragilitatis humane illos in ministerium eius, cuius uicem in terris, licet immeriti, gerimus, ducimus assumendos, quos credimus, et litterarum scientia, et morum honestate preclaros, ut ad dexteram sponsi assistat in uestitu deaurato, circumamicta uarietate, regina, cui nascuntur pro patribus filii in principes statuendi. Sperantes igitur, quod dilectus filius, Otto, nepos nobilis uiri . . . ducis Polonie, cui et uite honestas  et litterarum scientia suffragatur, de bono in melius proficere debeat, et Ecclesie Dei utiliter deseruire, ipsum in subdiaconum duximus ordinandum: firmam gerentes fiduciam, quod non minus ecclesiis, in quibus obtinuerit beneficia, in ipsius persona poterit prouideri, quam in ecclesiis fuerit ipsi prouisum. uerum, quia bonum semiplenum uidetur, quod sine adiectione relinquitur, gratiam super gratiam facere ipsi de apostolice sedis benignitate uolentes, uniuersitatem uestram rogandam diximus attentius et monendam, per apostolica uobis scripta mandantes, quatenus, pro reuerentia apostolice sedis et nostra, ei preposituram ecclesie uestre, quam uenerabilis frater noster . . . archiepiscopus uester   , ante promotionem suam obtinuisse dignoscitur, liberaliter conferatis, mandatum apostolicum taliter exsequentes, ut idem, qui ecclesie uestre poterit existere non modicum fructuosus, ad omnium et singulorum dilectionem fortius obligetur, et nos, qui eumdem sincera diligimus in Domino caritate, tanto uobis gratiori teneamur uicissitudine respondere, quanto nos nouerimus a uobis liberalius exauditos.

Datum Rome, apud Sanctum Petrum, sexto Idus Ianuarii, anno nono.



CCXuI  . CNESNENSI ARCHIEPISCOPO. Ut absoluat ducem Wladislaum. 

 Presentium tibi auctoritate concedimus, ut, si nobilis uir . . . dux Wladislaus, emollitus timore Domini, obstinantiam suam uoluerit emendare, tam ipsum, quam fautores eius, qui pro iniectione manuum in clericos uiolenta in canonem late sententie inciderunt, et a te demum denuntiati fuere, secundum Ecclesie formam absoluas, et iniungas eis, quod talibus consueuit iniungi.

Datum Rome, apud Sanctum Petrum, II Idus Ianuarii, anno nono.



CCXuII  . NOBILI uIRO . . . DUCI WLADISLAO, SPIRITUM CONSILII SANIORIS. Redarguitur de obstinatione sua et perpetratione malorum; et hortatur ad resipiscendum. 


[Interrogamus te, misericordie fili utinam et non ire! que sit ista fiducia qua confidis, aut qua fortitudine uel consilio disponas altissimo rebellare, qui, cum, exigentibus culpis tuis, ab ipsius facie sis eiectus, consilium forte cogitas, quod non poteris stabilire, ut, ab ipso recedens, locum tibi refugii reperias preter ipsum, qui profecto, si in celum ascenderis, illic est, et, si etiam in infernum descenderis, ibi adest? Que te, fili hominis, cogitatio  apprehendit, ut, preuaricationi preuaricationem apponens, damnabiliter erigere te non metuas contra Deum, quasi lutum contra figulum cogites, ac factori tuo, quod non fecerit te, insultes? Que te, inquam, praua seductio, dux, seduxit, ut temetipsum abigeum tibi faceres, qui aliorum ducem te debueris exhibere? Nunquid ideo ducem Dominus te constituit, ut in seruitutis opprobrium ecclesiasticam deduceres libertatem? Nunquid ideo tibi gladius est ab ipso collatus, ut acueres ipsum in uiscera matris tue? An idcirco subdidit tibi populos, ut in suorum ministrorum excidium illorum uiribus armareris? Collige sensus tuos et cum ipsis ingredere in te ipsum, quantaque sit potentia tua, subtilius intuere, metire uires, ac uirtutes enumera, et uide si fortitudine tua posses  Christi Ecclesiam taliter conculcare, nisi te ipse facultatum illarum copiis extulisset, sine quibus, etsi gereres forsitan in uoluntate tyrannidem, nequaquam tamen haberes in te huiusmodi potestatem. Magnum te forte reputas, sed quoad uana mundi magnalia te reputare non debes illo potentissimo rege maiorem, qui, quoniam super se Dominum non cognouit, iustum iudicium in bestialem eum habitum immutauit. Nec te fuerit inferior rex Isrel Manasses, qui quoniam Dominicam potentiam ignorauit, Dominica potentia ipsum extreme captiuitati subiecit. Horribilis quidem est tantarum penarum memoria, sed, cum similis culpa similem debeat formidare uindictam, multo tibi horribilior, esse  debet consideratio culpe tue, qui, quasi superiorem tibi Altissimum non cognoscas, in afflictione, qua Gnesnensem Ecclesiam diceris afflixisse, te Deo, Deumque tibi contrarium posuisse uideris, faciensque peccati penam ipso peccato peiorem, dum contemnis temere disciplinam, quam pro culpa subiisti, culpabilior redderis pena culpe, quam fortasse fueris culpa pene, quoniam et si mortaliter illa uenit in ausum, ista quidem uenit mortalius in contemptum. Perculerat siquidem aures nostras iam antea detestande crudelitatis auditus, quam in predictam ecclesiam, et uiros ecclesiasticos exercere multipliciter dicebaris, sed tandem, uiro eximie  sanctitatis, uenerabili fratre nostro . . . Gnesnensi archiepiscopo, ad sedem apostolicam accedente, quanquam de tribulationibus, quibus Ecclesia ipsa gemit, intellexerimus multa per ipsum, a uiris tamen religiosis et inclytis prouincie circumstantis, plurima sunt nobis de ipsius oppressione suggesta. Inter que, super eo tibi, si tamen et ipse doleas, plurimum condolemus, quod, cum propter iniectionem manuum in clericos uiolentam, in quibus, ut debes, Iesum Christum non diceris reuereri, predictus archiepiscopus te denuntiauerit in canonem late sententie incidisse, ac etiam preter id censuram in te canonicam exercuerit, pro eo quod facultates uniuersas cuiusdam episcopi decedentis a te inuasas restituere denegasti, tu, disciplinam  ecclesiasticam uilipendens, non solum noluisti debitam super his satisfactionem impendere, uerum etiam in ipsum et ecclesiam suam iugum seruitutis non desinis multipliciter aggrauare. Porro, cum, ex consuetudine generali prouincie circumstantis, ad locorum episcopos spectet collatio prebendarum, tu prebendas Gnesnensis ecclesie uel ipse conferre moliris, uel aliquibus facis interdum pro uoluntate tua per impressionem conferri. Sanctorum quoque reliquias, et ipsius ecclesie ornamenta, seu quemlibet thesaurum eiusdem, predecessorum tuorum, aut ducum, uel etiam aliorum fidelium sibi deuotione collatum, auctoritate facis propria custodiri, nec ea sinis per eumdem archiepiscopum et capitulum, secundum consuetudinem  ecclesiarum Polonie, procurari, non attendens, quod non solum in noua lege ad uiros ecclesiasticos huiusmodi pertinere noscuntur, uerum etiam in ueteri per leuitas precepit Dominus uasa et ornamenta tabernaculi custodiri. Immunitates insuper Ecclesie non reueritus, quemdam captiuum seruandum in predicta ecclesia posuisti, precipiens circa eum per canonicos adhiberi custodiam, et de facultatibus suis eidem necessaria prouideri. Clericos uero, in sacris ordinibus constitutos, in ignominiam Iesu Christi carceribus interdum et tormentis affligis, in his et aliis archiepiscopum memoratum, et ecclesiam sibi commissam tam crudeliter persequendo, ut, si etiam uerbo taceat, oppressiones  tuas exsilio fateatur. Quia igitur afflictionem ecclesie supradicte, ac tuum quoque periculum, quod uersatur in ipsa, dissimulare nec uolumus, nec debemus, nobilitatem tuam monemus attentius, et hortamur, et, per salutem tam anime tue quam corporis obtestantes, per Iesum Christum, in cuius nomine flectitur omne genu celestium, terrestrium, et etiam infernorum, districte tibi precipimus, quatenus, te sub potenti manu eius humilians, super iis, pro quibus censuram ecclesiasticam incurristi, redire ad mandatum Ecclesie non postponas, et non impediens, nec faciens impediri, quominus idem archiepiscopus, prout ad ipsum de iure pertinet,  libere conferat prebendas et personatus ecclesie memorate, ac sanctorum reliquias, ac cetera ornamenta ipsius ecclesie, uel thesaurum, sicut superius est expressum, per se custodiat et faciat, prout expedit, per Capitulum custodiri: prorsus ab ipsius archiepiscopi, et Ecclesie, seu uirorum ecclesiasticorum persecutione desistas, et eos in aliquibus non offendas; quin imo, predictum archiepiscopum habens in plena reuerentia et honore, te sibi super his, imo Deo in ipso, humili satisfactione concilies, in quibus te constat diuinam iracundiam prouocasse. Speramus enim, quod, si conuersus egeris penitentiam, et eidem archiepiscopo, tanquam patri tuo, filiali deuotione studueris adherere, sua te merita promouebunt in multis, utpote super quo, uelut  credimus, ita Deo complacuit, ut pro subditorum salute non credatur ipsius precibus defuturus, qui pro tutela ecclesiastice libertatis suum specialiter spiritum suscitauit. Predia quoque, uel alia, siue sint ecclesiastica, siue patrimonialia beneficia, quibus dictum archiepiscopum, uel eos, qui sibi ad defensionem Ecclesie astiterunt, proponeris spoliasse, cum fructibus inde perceptis eisdem restituere non postponas, et tuos nichilominus subditos ad plenariam restitutionem eorum, que illis sunt ablata per ipsos, tradita tibi potestate compellas. Nihilominus etiam monachos de Molchina, quos diceris expulisse, redire ad monasterium suum, et manere in eo cum debita libertate permittas. Alioquin, quantumcunque nobis molestum existat te in  aliquo molestare, quia tamen deferre Deo magis, quam homini nos oportet, sententiam, quam predictus archiepiscopus tulit in te propter aliqua premissorum, uel propter omnia, seu etiam propter singula, que uel hactenus in libertatem ecclesiasticam attentasti, uel, quod absit! in posterum attentaueris, in te, uel illos, qui beneficia sua de manu tua susceperint, seu te in ipsius presumpserint persecutione fouere, rationabiliter duxerit promulgandam, firmitatem decernimus debitam obtinere, uenerabilibus fratribus nostris. . . . Pragen. . . . Olomucen . . . . Misnen. et uniuersis Polonien. episcopis, precipiendo mandantes, ut eam, sicut rationabiliter lata fuerit, quoties ab eo fuerint requisiti, usque ad  satisfactionem condignam, auctoritate nostra faciant inuiolabiliter obseruari, singulis dominicis et festiuis diebus, pulsatis campanis, et candelis accensis solemniter innouantes eamdem.

Datum Rome, apud Sanctum Petrum, II Nonas Ianuarii, anno nono.



CCXuIII  UNIuERSIS POLONIENSIBUS EPISCOPIS. Super eodem. 

Perculerat siquidem aures nostras iam antea detestande crudelitatis auditus, quam nobiliis uir . . .  dux Wladislaus in Gnesnensem Ecclesiam, etc., in eumdem fere modum, usque in finem.

Datum Rome, apud Sanctum Petrum, quarto Idus Ianuarii, anno nono.



CCXIX  . UNIuERSIS CHRISTI FIDELIBUS IN POLONIA CONSTITUTIS. Ut soluant debitum censum Romane Ecclesie. 

[Si memoriter teneretis Ananie Saphireque supplicium, qui pro culpa fraudati pretii, quod ex agris acceperant, terribili ultione puniti, ad pedes apostolorum principis repentino interitu corruerunt, in solutione census, quem beato Petro debetis, fraudem uitaretis, ut credimus, adhibere. Ad nostram siquidem audientiam noueritis peruenisse, quod,  cum, ex consuetudine regionis, usualis moneta per annum apud uos tertio renouetur, et que prius in usu fuerat, demum reddatur uilior, usu alterius succedente, uos eidem Apostolo censum debitum illo differtis tempore persoluendum, in quo monete, quam soluitis, uilior usus erit. Licet ergo bonorum uestrorum omnipotens non indigeat; quia tamen periculosum est uobis, quod debetis eidem, uel per fraudem imminuere, uel per ingratitudinem retinere, uniuersitatem uestram monemus, atque etiam hortamur, et per apostolica scripta precipimus, mandantes, quatenus censum ipsum sine cuiuslibet fraudis uitio, more solito, porsoluatis. Alioquin, sententiam, quam uenerabilis frater noster . . . . . . . Gnesnensis archiepiscopus, in eiusdem census uel detentores  ingratos, uel temerarios fraudatores rationabiliter duxerit promulgandam, usque ad satisfactionem condignam, firmitatem decernimus debitam obtinere.

Datum Rome, apud Sanctum Petrum, Non. Ianuarii, anno nono.]



CCXX  . UNIuERSIS DUCIBUS IN POLONIA CONSTITUTIS. Ut non impediant solutiones decimarum. 

Si cuiquam ex uobis dixisset Dominus, decime ac primitie tue sunt, quemadmodum eas asserit suas esse, possetis forsitan ipsas earum debitoribus condonare. Cum autem aliena largiri nequaquam  esse liberalitas uideatur, de nobilitate uestra non possumus non mirari, quod, sicut accepimus, cum interdum uel obsequentium uobis remunerare labores, uel aliquorum deuotionem uobis intenditis procurare, ipsos de facto, cum de iure minime ualeatis, a solutione decimarum absoluitis, minus forsitan iniuriari Deo putantes, quoniam ista sustinet, et in aperto uestram iniuriam non repellit. Ne quando igitur uobis Dominus irascatur, et in toto uestro uos puniat, qui suam temere particulam contrectatis, uniuersitatem uestram monemus attentius, et hortamur, per apostolica scripta mandantes, quatenus,  a temeritate huiusmodi de cetero desistentes, non impediatis, nec faciatis aliquatenus impediri, quominus decime suis ecclesiis cum integritate debita persoluantur. Alioquin, sententiam, quam uenerabilis frater noster . . . . Gnesnensis archiepiscopus, in uos, seu detentores earum, rationabiliter duxerit proferendam, usque ad satisfactionem condignam, etc., ut in alia.

Datum Rome, apud Sanctum Petrum, secundo Nonas Ianuarii, anno nono.



CCXXI. . . . . DUCIS, ET ALIORUM NOBILIUM POLONIAE CAPELLANIS. Ut soluant cathedratica. 

 Cum, ex eo quod secularibus dominis deseruitis, prelatis ecclesiasticis debitam subtrahere uos non deceat reuerentiam et honorem, presentium uobis auctoritate mandamus, et districte precipimus, quatenus archidiaconos uestros, cum parochiam uisitando, ad loca uestra peruenerint, honeste recipere studeatis, et, procurationem eis debitam exhibentes, cathedratica, que debentur archiepiscopo uel episcopis, cum integritate debita persoluatis. Alioquin, sententiam, quam uenerabilis frater noster . . . Gnesnensis archiepiscopus, in uos propter hoc rationabiliter duxerit promulgandam, etc.

Datum Rome, apud Sanctum Petrum, secundo Nonas Ianuarii, anno nono.



CCXXII  . UNIuERSIS CLERICIS ECCLESIASTICA BENEFICIA IN POLONIA OBTINENTIBUS. Ut archiepiscopo Gnesnensi unanimiter assistent. 


Cum turpis sit omnis pars, que suo non congruat uniuerso, presentium uobis auctoritate mandamus, et districte precipimus, quatenus uenerabili fratri nostro . . . Gnesnensi archiepiscopo, qui pro uestra et Ecclesie libertate laborat, unanimiter assistatis, eique, sicut karissimi filii, pio patri taliter adherere curetis, quod, uniuersitatis uestre suffultus auxiliis, cum adiutorio Dei efficaciter possit occurrere imminentibus Ecclesie detrimentis. Nos enim eidem dedimus in mandatis, ut, quicunque uestrum  secus presumeret attentare, per suspensionem officii beneficiique subtractionem ipsum ad id compellere non postponat.

Datum Rome, apud Sanctum Petrum, secundo Nonas Ianuarii, anno nono.



CCXXIII  . UNIuERSIS DUCIBUS IN POLONIA CONSTITUTIS. 

Quoniam in Polonie partibus aliquorum, ut accepimus, insolentia nimis in libertatem ecclesiasticam debacchatur, qui, sibi electiones presulum usurpantes, per clericos, ad quos pertinent, non sinunt  eas canonice celebrari, uniuersitatem uestram monemus attentius, et hortamur, per apostolica scripta sub interminatione anathematis inhibentes, ne in electionibus ipsis quidquam uobis usurpare tentetis indebite potestatis, sed potius permittatis, easdem a canonicis, siue clericis, ad quos spectant, tam canonice quam libere celebrari, quoslibet uestre iurisdictioni subiectos, qui contra inhibitionem apostolicam quidquam temere presumpserint attentare, a temeritate sua potestate uobis tradita compescentes.

Datum Rome, apud Sanctum Petrum, secundo Nonas Ianuarii, anno nono.



CCXXIu. CAPITULO LANCICIENSIS ECCLESIAE. Confirmat eis, prout possident, quamdam prebendam. 


Iustis petentium, etc., usque assensum, prebendam, quam nobilis uir, Martinus, ex suis redditibus ecclesie uestre fecit, quam etiam uenerabilis frater noster . . . Gnesnensis archiepiscopus, cum capituli cui consensu, collatis decimis ampliauit, sicut eam iuste ac pacifice possidetis, uobis, et per uos ecclesie uestre auctoritate apostolica confirmamus, etc. Nulli ergo, etc. Si quis autem, etc.

Datum Rome, apud Sanctum Petrum, secundo Nonas Ianuarii, anno nono.



CCXXu. EIDEM. Simile de cantoria. 


Solet annuere, etc., usque assensum, cantoriam, in ecclesia uestra per uenerabilem fratrem nostrum. Gnesnensem archiepiscopum, de capituli sui consensu, et clare memorie Mesconis, ducis Gnesnensis, fauore prouide constitutam, uobis, et per uos ecclesie uestre, etc., ut in alia.

Datum Rome, apud Sanctum Petrum, secundo Nonas Ianuarii, anno nono.



CCXXuI. CANTORI GNESNENSIS ECCLESIAE. Simile de capella. 

 Cum a nobis petitur, etc., usque assensu; capellam, quam bone memorie dux Mesco cantorie Gnesnensis ecclesie, cuius honore fungeris, prouida pietate concessit, cum decimis a uenerabili fratre nostro . . . . . Gnesnensi archiepiscopo eidem cantorie concessis, sicut eam iuste possides et quiete, tibi, ac eidem ecclesie auctoritate apostolica confirmamus, etc. Nulli ergo, etc. Si quis autem, etc.

Datum Rome, apud Sanctum Petrum, secundo Nonas Ianuarii, anno nono.



CCXXuII  . . . . . . GNESNENSI ARCHIEPISCOPO. Facit ei potestatem canonicam censuram in ducem Wladislaum ac fautores ipsius, nisi resipiscat exercendi. 


Cum tua pro te loquantur opera testimonium, quod promptam geris in lege Domini uoluntatem, ut libertatem ecclesiasticam, pro qua specialiter inter circumpositos tibi presules Deus creditur tuum spiritum suscitasse, plenius possis, ipso adiuuante, defendere, specialem auctoritatem a nobis dignum duximus te habere. De tua igitur prouidentia plenam fiduciam obtinentes, auctoritate tibi presentium conferimus potestatem, ut, nisi nobilis  uir . . . dux Wladislaus, affectu per te paterno commonitus, ab ecclesie tue persecutione cessauerit, et libere te permiserit pontificale in ipsam et eius subditos officium exercere, tam in eum quam uniuersos fautores eius, et illos etiam, qui ecclesie tue immunitates, presertim de quibus est apostolico priuilegio communita, temere presumpserint uiolare, canonicam tibi liceat, preuia ratione, censuram ac sententiam, quam protuleris in huiusmodi, per quoslibet Poloniensium ecclesiarum episcopos et prelatos facias, si necesse fuerit, usque ad satisfactionem condignam inuiolabiliter obseruari, contemptores, appellatione postposita, ecclesiastica districtione cogendo. Preterea, cum nonnulle prebende ac personatus, in preiudicium  tuum, seu predecessorum tuorum, a memorato duce dicantur, ac etiam eius patre, contra canonum instituta collati, per presentia tibi scripta concedimus, ut collationem eorum, seu etiam alienationem quorumcunque bonorum, in ecclesie memorate iacturam absque consensu capituli tui factam, tibi liceat legitime reuocare, contradictores, appellatione remota, per censuram ecclesiasticam compescendo. Nulli ergo . . . nostre concessionis, etc. Si quis autem, etc.

Datum Rome, apud Sanctum Petrum, quarto Idus Ianuarii, anno nono.



CCXXuIII  . UNIuERSIS EPISCOPIS IN POLONIA CONSTITUTIS. Ut sententiam latam contra episcopum Posnaniensem faciant obseruari. 


Ad confusionem . . . Posnaniensis episcopi, non potest in memoriam redire, quod unus ex duodecim Christum tradidit, et in angelis suis reperit Altissimus prauitatem. Cum enim uir eximie sanctitatis, uenerabilis frater noster . . . Gnesnensis archiepiscopus, contra filios huius seculi pro ecclesie securauerit opponere libertate, nominatum episcopum, quem sperauit inter filios lucis sibi fideliter adherere, Christi reperit in ipsius Ecclesia proditorem. In quem demum cum antedictus archiepiscopus, exigentibus culpis suis, rationabiliter protulerit sententiam  interdicti, ac ille, ipsius sententia uilipensa, coram Ecclesie persecutore precipuo, excommunicato nominatim ab ipso, diuina celebrare officia presumpsisset, propter quod uinculo fuit excommunicationis astrictus, licet postmodum, penitudine simulata, sicut constitit ex postfacto, fuerit absolutus, denuo tamen et in culpam est relapsus eamdem et in pristinam sententiam reuocatus. Nos igitur, attendentes, quod predictus episcopus tanto fortius neruo debet ecclesiastice discipline constringi, quanto innocentie lora, que in aliis debuerat moderari, damnabilius in se ipso laxauit, uniuersitati uestre mandamus, et districte precipimus, quatenus sententiam ipsam, et illam, quam idem archiepiscopus in canonicos et alios clericos  propter excessum similem simili ultione rationabiliter promulgauit, usque ad satisfactionem condignam, etc., ut supra.

Datum Rome, apud Sanctum Petrum, quarto Idus Ianuarii, anno nono.



CCXXIX  . . . . . . DUCI CRACOuIENSI. Recipitur sub protectione. 

Sacrosancta Romana Ecclesia, etc. [Eapropter, dilecte in Domino fili, sinceritatem deuotionis ac fidei, quam erga nos et Romanam Ecclesiam habere dignosceris, attendentes, personam tuam, cum ducatu Cracouiensi, et omnibus bonis tuis, que iuste possides et quiete, sub beati Petri et nostra protectione  suscipimus, et presentis scripti . . . auctoritate presentium districtius inhibentes, ne quis te super eis presumat indebite molestare. Nulli ergo . . . nostre protectionis et inhibitionis, etc. Si quis, etc. Datum Rome, apud Sanctum Petrum, secundo Nonas Ianuarii, anno nono.]



CCXXX  . . . . . . ARCHIEPISCOPO GNESNENSI. Ut laicos spoliantes clericos compescat. 

Inter ceteros molestiarum angores, quas in Polonie partibus Christi dicitur Ecclesia sustinere, plerique laici uiros ecclesiasticos mobilibus et immobilibus rebus, que ipsos patrimoniorum ratione contingunt, pretermisso iuris ordine, non metuunt  spoliare. Quia igitur in clericorum oppressionibus laicorum est insolentie resistendum, fraternitati tue per apostolica scripta mandamus, quatenus huiusmodi presumptores, monitione premissa, sublato appellationis obstaculo, per districtionem ecclesiasticam a sua temeritate compescas. Preterea, cum populus gentium, licet in tenebris ambularet, sacerdotes suos et leuitas initantum duxerit honorandos, ut Pharao, rex Aegypti, ceteris seruituti subactis, eos non solum in pristina seruauerit libertate, sed etiam alimoniam ipsis de publico ministrauerit;  principes seculares, qui clericos in Polonia constitutos taliis et aliis exactionibus inquietant, ut ab huiusmodi presumptione desistant, prudenter moneas et diligenter inducas et, si necesse fuerit, canonica censura compellas.

Datum Rome, apud Sanctum Petrum, secundo Nonas Ianuarii, anno nono.



CCXXXI. EPISCOPO POMERANIAE. Ut obediat archiepiscopo Gnesnensi. 

uenerabilis frater noster . . . Gnesnensis archiepiscopus, in nostra proposuit presentia constitutus, quod tu debitam ei obedientiam exhibere recusas. Quia igitur pati nec uolumus, nec debemus, ut  dignitas eiusdem archiepiscopi per quemquam temere minuatur, fraternitati tue per apostolica scripta mandamus, atque precipimus, quatenus obedientiam et reuerentiam debitam ei impendere non postponas.

Datum Rome, apud Sanctum Petrum, Nonis Ianuarii, anno nono.



CCXXXII. UNIuERSIS EPISCOPIS IN POLONIA CONSTITUTIS. Ut subueniant dicto archiepiscopo. 

Cum nemo uestrum mercenario suo retributionem posset debitam denegare, profecto de retributione uenerabilis fratris nostri . . . Gnesnensis archiepiscopi, qui non solum ob uestram quietem, sed etiam  ob generalem Ecclesiarum Poloniensium libertatem, in multis anxietatibus et periculis laborauit hactenus, et laborat, religiosa uos conuenit sollicitudine cogitare. Hinc est igitur, quod uniuersitatem uestram monemus attentius, et hortamur, per apostolica scripta precipiendo mandantes, quatenus, attendentes, quod in exsilio, quod pro communi Ecclesiarum uestrarum libertate subiuit, multiplicibus est grauatus expensis, quas utique non ex Ecclesie proprie facultatibus, sed ex patrimonialibus bonis, mutuoque susceptis, dignoscitur perfecisse  , ob reuerentiam apostolice sedis et nostram, taliter ei subuenire procuretis in ipsis, quod in certamine, quod certauit ac certat, uestris possit et militare subsidiis et meritis triumphare.

 Datum Rome, apud Sanctum Petrum, Nonis Ianuarii, anno nono.



CCXXXIII. CAPITULO LANCICIENSIS ECCLESIAE. Confirmantur possessiones et bona prout iuste tenent. 

Solet annuere, etc., usque assensu. Sanctuarios  , cum uillis eorum, quos uenerabilis frater noster . . . Gnesnensis archiepiscopus, de consensu Mesconis et Corradi ducum, canonicorumque suorum, ecclesie uestre prouida pietate concessit,  quorum uidelicet hec sunt nomina; Ozris, cum filio Botcheli, Sara, Daleuo, Piruos, uogien, Cropidlo, Rosnat Chotemir, Golei, Targosa, Nedelis, uencec, et Pet. filiis suis, uogen, Borecli, Brubno, Zeliuy, Zetlic, Zlella, Rac, Cantro cum Rados filio, Sotlec, cum Nicolao et Pet. filiis suis, Martin, cum Nezul fratre suo, uilcost cum Milostrig, filio suo, Neratde cum Gozeslaus, filio suo, Cliuis. Nezbil, Zirac, Dommac, et Cotebic nepotes ipsorum, sicut eos iuste ac pacifice possidetis, uobis, et per uos Lanciciensi Ecclesie auctoritate apostolica confirmamus, et presentis scripti, etc. Nulli ergo, etc. Si quis autem, etc.

Datum Rome, apud Sanctum Petrum, septimo Idus Ianuarii, anno nono.



CCXXXIu  . . . . . . POLONIENSI ARCHIEPISCOPO. Quod beneficia ecclesie sue non possint conferri per seculares. 


Ideo sumus ad apicem summi pontificatus, Domino disponente, uocati, ut, nostre sollicitudinis studio, que in ecclesiis Dei fuerint emendanda, in melius reformentur, et quod in eis contra statuta canonum attentatur, falce moderaminis apostolici debeat resecari. Eapropter, uenerabilis in Christo frater, ut in ecclesia tibi commissa, que recta sunt liberius ualeant adimpleri, ad exemplar felicis recordationis Celestini pape, predecessoris nostri, presentium auctoritate districtius inhibemus, ne in  ipsa ecclesia, uel in aliis episcopalibus ecclesiis tue iurisdictioni commissis, per secularem potestatem beneficia ecclesiastica de cetero conferantur, cum talis collatio manifeste sacris obuiet institutis. Nulli ergo . . . . . nostre inhibitionis, etc. Si quis autem, etc.

Datum Rome, apud Sanctum Petrum, quarto Idus Ianuarii, anno nono.



CCXXXu  . . . . . . . GNESNENSI ARCHIEPISCOPO, ET SUFFRAGANEIS EIUS. Ut publice uxoratos non admittant ad ecclesiasticas dignitates. .


[Cum decorem domus Domini  ,] et locum tabernaculi glorie sue diligere uos oporteat, accurata uobis est sollicitudine precauendum, ne in commissis uobis ecclesiis illa temere presumantur, que uel in eis lampadem religionis exstinguere, uel munditiam uideantur ministrorum Domini maculare. Ad nostram siquidem noueritis audientiam peruenisse, quod quidam, in uestris diecesibus constituti, publice cum mulieribus contrahentes, ecclesiasticas  non uerentur suscipere dignitates, et nonnullarum ecclesiarum canonici, quorum lumbos, iuxta uerbum euangelice ueritatis, deceret esse precinctos, ac in eorum manibus lucernas bone operationis ardere, usque adeo luxurie sordibus putruerunt, quod nec etiam ignominiam suam uelint turpitudinemque uelare, quin imo filios, ex infami generatione susceptos, ad ministerium altaris, quo se reddunt indignos, indignius secum trahunt, ac si non satis in opprobrium ordinis clericalis eorum incontinentia foret cognita, nisi natorum, in publicum deductorum, loquentiumque testimonium contra ipsos, esset ostensione sedula comprobata. Cumque in ecclesiis, in quibus huiusmodi clerici locum habent, multa enormiter attententur, dum in eisdem  fermentata patrum et filiorum, nepotum etiam, et affinium parentela inordinate ministrat, quia uidelicet, amore predominante carnali, reuerentia spiritualis tepuit inter ipsos, unde nequaquam unus quodlibet facere propter alium pretermittit per insolentiam eorumdem  , interdum ludi fiunt in eisdem  ecclesiis theatrales  , et non solum ad ludibriorum spectacula introducuntur  in eas monstra laruarum, uerum etiam in tribus anni festiuitatibus, que continue Natalem Christi sequuntur diaconi, presbyteri, ac subdiaconi, uicissim  insanie sue ludibria exercentes, per gesticulationum suarum debacchationes obscenas, in conspectu populi, decus faciunt clericale uilescere, quem potius illo tempore uerbi Dei deberet predicatione mulcere.  . Quia igitur, ex officio nobis iniuncto, zelus domus Dei nos comedit, et opprobria exprobrantium ei super nos cadere dignoscuntur, [fraternitati uestre per apostolica scripta  mandamus  ,] quatenus, ne per huiusmodi turpitudinem Ecclesie inquinetur honestas, eos, qui sunt publice uxorati, non admittatis de cetero ad ecclesiasticas dignitates, et admissos repellatis ab eis,  quas non possunt sine prauo exemplo et graui scandalo retinere  . [Filiis quoque  canonicorum prebendas in eisdem conferri ecclesiis non sinatis, quarum  sunt canonici patres eorum, cum, indecorum sit, ut in altaris officio illegitimus filius impudico patri ministret, in quo unigenitus Filius eterno Patri pro salute humani generis uictimatur  ,  prelibatam uero ludibriorum consuetudinem, uel potius corruptelam, curetis ab ecclesiis uestris taliter exstirpare,] quod uos diuini cultus et sacri comprobetis ordinis zelatores.

Datum Rome, apud Sanctum Petrum, uI Idus Ianuarii, anno nono.



CCXXXuI  . NOBILIBUS uIRIS, DUCIBUS IN POLONIA CONSTITUTIS. Ut desistant ab occupatione facultatum ecclesiarum uacantium. .


Si, quecunque super terram habetis, ab eo, qui habitat in celis, recognoscitis uos habere, satis quidem reputare debetis indignum, ut per potentiam, quam accepistis ab ipso, in ministris suis iniuriam inferatis eidem. Accepimus sane, quod, cum aliquos prouincie uestre presules a presenti seculo migrare contingit, uos, qui, sicut eorum precipui filii, uiduatas deberetis ecclesias consolari, dolorem super ipsarum dolorem apponitis, facultates antistitum decedentium inuadendo, que potius eorum debuerant successoribus conseruari. Quia igitur,  etsi semper ecclesiis oporteat uos deferre, presertim tamen uiduitatis tempore uos eas conuenit reuereri, uniuersitatem uestram monemus et exhortamur attentius ac per eum, qui, pro nostris iniquitatibus cruce pendens, Ecclesie sue priuilegium libertatis proprii sanguinis aspersione conscripsit, obtestandos uos duximus et rogandos, quatenus, ecclesias, in uestris finibus constitutas, debita permittentes libertate gaudere, in pastorum decedentium mobiles ac immobiles facultates nullius estibus auaritie anheletis, sed eas potius, ut est iustum, per locorum capitula libere conseruari sinatis, substituendis canonice pontificibus resignandas. Alioquin, quantumcunque, etc., sicut in aliis.

Datum Rome, apud Sanctum Petrum, Iu Idus  Ianuarii, anno nono.



CCXXXuII. . . . . . PRAEPOSITO ET CAPITULO DE HARLEBECHE. Ut P. clericum recipiant in canonicum. 

Cum diligenter attendere uos oporteat, quod gratiam, quam a Christi Ecclesia recepistis, aliis non deceat uos negare, ad impendendum illi fraternitatis uestre fauorem, quam uobis apostolici patrocinii pietas representat, difficiles uos ostendere non debetis, sed tanto liberalius eum in gratiam uestre communionis admittere, quanto consideratio uestre conditionis, qui, quod gratis accepistis, gratis dare tenemini, uos ad id debet efficacius prouocare. Accedens siquidem ad presentiam nostram, dilectus  filius, magister P. de Sancto uenantio, nobis humiliter supplicauit, ut, qui de prouisione pauperum clericorum cogitare tenemur, pietatis oculos aperire dignaremur in ipsum, et, post labores diutinos liberalium studiorum, quibus diutius insudauit, quietem in ecclesia uestra sibi paterna sollicitudine procurare. Nos igitur, attendentes, eumdem magistrum, de cuius moribus et scientia laudabile testimonium perhibetur a multis, non deceret rogare, potius quam rogari, ut uobis ad ecclesie uestre ministerium aggregetur, cui per ea, que sibi dicuntur merita suffragari, poterit, dante Deo, multipliciter existere fructuosus, uniuersitatem uestram rogamus attentius et hortamur, per apostolica  scripta mandantes, quatenus, ipsum ob reuerentiam apostolice sedis et nostram, in fratrem, et canonicum admittentes, fraterna caritate tractetis; mandatum apostolicum taliter impleturi, quod Deo gratum, et nobis esse possit acceptum, ac idem magister tanto demum uobis et ecclesie uestre deuotior teneatur existere, quanto per uos in ea, post sudores scholaris militie, se gaudebit quietis gratiam liberalius inuenisse.

Datum Rome, apud Sanctum Petrum, Iu Idus Ianuarii, anno nono.



CCXXXuIII  . . . . . . GNESNENSI ARCHIEPISCOPO. Ut possit ferre signum crucis per prouinciam suam. 

 [Quoniam non ignoras, quod in cruce Domini nostri Iesu Christi te oporteat gloriari, pie desideras salutare crucis eius uexillum de conniuentia nostra tue uenerationi permittere, cuius mortificationem iugiter in tuo corpore crederis pro diuini nominis amore portare. Nos igitur, attendentes, quod nequaquam tibi sint armature celestis insignia deneganda, qui contra fortem armatum in mundi atrio, suffultus auxilio fortioris, certamine incessante, laboras per arma iustitie triumphare, presentium tibi auctoritate concedimus, ut saluifice crucis signum per tuam prouinciam ante te facias baiulari, nisi cum apostolice sedis legatus in Polonia fuerit constitutus, ut in hoc ei deferas, tanquam a nostro latere destinato. Datum Rome, apud sanctum Petrum, secundo  Idus Ianuarii, anno nono.]



CCXXXIX  . EIDEM. Ut cogat canonicos S. Alberti et S. Petri ad solutionem census.




CCXL. . . . . . PRIORI ET FRATRIBUS DE KENING. Recipiuntur sub protectione beati Petri. 

Congruam officii nostri actionem prosequimur, cum uiros religiosos caritate debita confouemus, eorumque uotis et desideriis benigno fauore annuimus, et, ne indebitis agitentur molestiis, ipsis apostolice sedis defensionis subsidium impertimur. Eapropter religionis et honestatis uestre feruorem,  fideique constantiam, qua beato Petro et nobis firmitate immobili adheretis, studiosius attendentes,  ad exemplar felicis memorie Alexandri pape, predecessoris nostri, ecclesiam uestram, cum omnibus, que inpresentiarum legitime possidet, aut in futurum iustis modis, Deo propitio, poterit adipisci, sub beati Petri et nostra protectione suscipimus, et presentis scripti patrocinio communimus; statuentes, ut nec episcopo uestro, nec eius officialibus liceat, uobis uel ecclesiis uestris indebitas exactiones imponere, siue iniustis grauaminibus uos ulterius fatigare. In parochialibus autem ecclesiis, quas tenetis, liceat uobis clericos eligere, et diecesano episcopo presentare, quibus, si idonei fuerint, episcopus curam animarum committat, ut illi de spiritualibus uobis autem de temporalibus debeant respondere. Preterea, de Salford, de Ezendum, de  Brailes, de Wellesburn, de Herburgbir, et de Stanleia ecclesias, refectioni pauperum et susceptioni hospitum, ex indulgentia dicti predecessoris nostri, communi assensu omnium uestrum, et rationabili prouidentia deputatas, auctoritate uobis apostolica confirmamus, ita, quod nulli liceat easdem ecclesias ab usu et utilitate pauperum et hospitum temeritate qualibet remouere. Decernimus ergo, ut nulli omnino hominum liceat hanc paginam nostre protectionis, concessionis et confirmationis infringere, etc. Si quis autem, etc.

Datum Rome, apud Sanctum Petrum, XuII Kal. Februarii, anno nono.



CCXLI  . ARCHIEPISCOPO GNESNENSI. Quod si contingat eum premori, successor ipsius teneantur ad debita sua.





CCXLII. GARINO  ABBATI, ET MONACHIS MONASTERII SANCTI APRI TULLENSIS, TAM PRAESENTIBUS QUAM FUTURIS REGULAREM uITAM PROFESSIS, IN PERPETUUM. Recipiuntur sub protectione B. Petri. 

Pie postulatio uoluntatis effectu debet prosequente compleri, ut et deuotionis sinceritas laudaliter enitescat et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et predictum monasterium Sancti Apri, in quo diuino estis obsequio mancipati, sub beati Petri et nostra protectione  suscipimus, et presentis scripti priuilegio communimus; in primis siquidem statuentes, ut ordo monasticus,  qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona idem monasterium inpresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque succcessoribus et illibata permaneant. In quibus hec propriis duximus uocabulis exprimenda: Locum ipsum, in quo predictum monasterium situm est, cum omnibus pertinentiis suis; uicum Sancti Apri cum proprio banno, uineis, pratis, terris, siluis, farinariis et seruitoribus, ac ceteris appendiciis suis;  uineas, in Baromonte et in Barian et in ualleris constitutas; quidquid habetis in Bruriaco et in Saponariis; uillam, que dicitur uideliac., cum banno et appendiciis suis; Alannum, cum ecclesia, banno et appendiciis suis; Siluinicurtem, cum ecclesia, banno et appendiciis suis; uillam Stephani, cum ecclesia, banno et appendiciis suis; Molonis uillam, cum ecclesia, banno et appendiciis suis; Sensurias, cum ecclesia, banno, et appendiciis suis; capellam de Buleneuilla; decimas Waldonis curtis, pertinentes ad matricem ecclesiam de Sansures; Martiniac. cum ecclesia; quidquid possidetis in Domno-Bricio; ecclesiam de Hurmeto, cum appendiciis suis; quidquid habetis in Adholenisuilla; ecclesiam Sancti Germani,  cum capella et omnibus appendiciis suis, et quidquid allodii habetis ibidem; uallerium, cum banno et appendiciis suis: quidquid habetis apud Pont et apud Fens, et apud Roserias; ecclesiam de uallibus, et quidquid habetis ibidem; medietatem banni de Astons, et quidquid habetis ibidem; Magnonicurtem, cum ecclesia banno, et omnibus pertinentiis suis; ecclesiam de Blandenaco, cum capella, et quidquid habetis ibidem; possessiones, quas habetis in Rogerengis, in Mandria, in Clusereia, et in Artengys, quidquid habetis in Fontonisuilla, tam in ecclesia quam aliis que possidetis ibidem; Columbarium, cum ecclesia, banno et omnibus pertinentiis suis; capellam de Hosgerio; capellam de Girminei et alia que possidetis ibidem; capellam  de Angisuilla et quidquid habetis ibidem; capellam de Condrecort, cum omnibus pertinentiis suis; cellam de Castineio, cum omnibus pertinentiis suis; cellam de Beaniuille, cum omnibus appendiciis suis; cellam de Landecort, eum omnibus appendiciis suis; cellam de Darrileio, cum omnibus appendiciis suis, et tertiam partem decimarum de uitel, quam acquisistis a Gerardo, preposito de Dawileio; decimas, in eleemosynam eidem celle concessas a Gaufrido, domino de Dawileio, quas habebat in Frana et in Franel; Giberti curtem, cum molendino et omnibus appendiciis suis; medietatem campi Spinalis, cum hominibus, terris, nemoribus et pratis; uineas et redditus, quas habetis apud Lai; uineas et possessiones, quas in Luccio habetis; quidquid habetis  in Masnilo; illud quod habetis in molendino de Longort, cum portione illa quam emistis a Maluisin; illud quod habetis a Wacon, et quidquid Erardus, dominus de Sorceio, in eadem uilla iuris habebat; molendinum de Sauz et Aragia que idem Erardus habebat in Maluage, et uobis pro multarum iniuriarum recompensatione in eleemosynam est largitus, et quidquid prius habebatis in uilla predicta, cum hominibus, terris, nemoribus atque pratis; molendinum super Mosellam, a Roselina et T. filio suo in eleemoynam uobis datum; ex dono magistri Matthei, molendinum in uilla Stephani; sex solidos annui redditus pro uinea, quam habetis in territorio de Firkes; quidquid habetis ex dono Galteri, militis de uodio, in Anbleniuilla, in decimis, terris, nemoribus  atque pratis; quidquid habetis in ecclesia Sancti Christophori ab antiquo; terram, quam Carolus miles apud Molonisuillam, laude et assensu . . . . Tullensis episcopi, et Tirrici, domini de Nououillari, in eleemosynam ecclesie uestre dedit, et nemus, quod Fosnor appellatur, ex dono Galteri, militis de uodio. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Prohibemus insuper, ut nullus infra fines parochie uestre, sine assensu diecesani episcopi, et uestro, capellam siue oratorium de nouo construere audeat, saluis priuilegiis pontificum Romanorum. Sepulturam quoque  ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi excommunicati, uel forte nominatim sint interdicti, nullus obsistat, salua tamen iustitia illarum ecclesiarum, a quibus mortuorum corpora assumuntur. Decernimus ergo, ut nulli omnimodo hominum liceat, predictum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis  paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se, etc. usque subiaceat ultioni. Cunctis autem eidem loco sua iura seruantibus, sit pax Domini nostri Iesu Christi, etc., usque in finem.

Datum Rome, apud Sanctum Petrum, per manum Ioannis, Sancte Marie in Cosmedin. diaconi cardinalis, sancte Romane Ecclesie cancellarii, tertio Idus Ianuarii, indictione IX, Incarnationis Dominice anno 1206 pontificatus uero domni Innocenti pape III anno nono.



CCXLIII  . PATRIARCHAE CONSTANTINOPOLITANO  . Confirmatur sententia lata contra uenetos intrantes Ecclesiam suam uiolenter propter iconam capiendam. 


[Ex tenore litterarum tuarum nostris fuit auribus intimatum, quod cum carissimus in Christo filius. H. Constantinopolitanus imperator illustris, quamdam iconam, in qua beatus Lucas euangelista imaginem beate uirginis propriis manibus dicitur depinxisse, quam ob ipsius uirginis reuerentiam tota Grecia ueneratur, et quasdam reliquias, que erant in capella maioris Palatii, ponendas in ecclesia Sancte Sophie tibi duxerit conferendas, uenetorum potestas, cum ipsis uenetis ad tuam accedens presentiam,  ipsam iconam a te cum instantia postulauit, asserens, eam sibi a prefato imperatore fuisse promissam. Tu uero, cum cognosceres eos in illa nichil iuris habere, ipsius petitioni acquiescere noluisti; sed, cum ille diutius institisset, tale ipsi dedisti responsum, quod illam ei nec dabas, nec conferebas, ironice addens, quod ipsam acciperet, si tunc eam posset in ecclesia reperire. Clausa quippe erat ecclesia, et prefata icona in ea non erat, sed in sacrario sub sera triplici collocata. uerum, cum a te obtinere nullatenus potuisset, ut reseraretur ecclesia, in cuius sacrario erat icona predicta, ab ala ipsius ecclesie quemdam in ipsa per funem fecit demitti, qui, querens per ecclesiam sepedictam iconam, et non inueniens, de mandato potestatis  predicte, unam de magnis ecclesie ianuis per uiolentiam reserauit. Porro, ueneti, ecclesiam ipsam uiolenter intrantes, cum locum, ubi erat icona, per quemdam Greculum didicissent, sacrarii ostia frangere inceperunt. Quod cum ad tuam notitiam peruenisset, amaritudine plenus, ad alam ecclesie accessisti, et, desuper aspiciens sacrilegium perpetrantes, ex parte omnipotentis Dei, sub interdicti et excommunicationis interminatione inhibuisti eisdem, ne, quod male inceperant, presumerent consummare. Sed, cum nec sic a perpetratione sacrilegii destitissent,  predictam potestatem, cum omnibus consiliariis et fautoribus suis, candelis accensis, publice ac solemniter uinculo anathematis innodasti. Ipsi uero tamen interdicti quam anathematis sententia uilipensa, ostia sacrarii confregerunt, et, asportantes exinde uiolenter iconam, eam in ecclesia, que grece Pantocraton dicitur, collocarunt. Tu uero, ad dilectum filium. B. tituli Sancte Susanne presbyterum cardinalem, apostolice sedis legatum  , accedens, ipsi rei seriem intimasti, qui eodem die latam a te sententiam confirmauit, ecclesias omnes, que sunt in parte sacrilegorum ipsorum, subiiciens interdicto. Unde, nobis humiliter supplicasti, ut utramque sententiam dignaremur apostolico munimine roborare. Licet igitur nos opinionem illam,  qua quidam Greci estimant, quod spiritus beate Marie uirginis in predicta imagine requiescat, propter quod ipsam forte plus debito uenerantur, tanquam superstitiosam minime approbemus et pactionem, de partiendis reliquiis et aliis factis initam, tanquam illicitam detestemur; ne tamen sacrilegii crimen remaneat incorrectum, utramque sententiam, interdicti et excommunicationis uidelicet, sicut rationabiliter sunt prolate, auctoritate apostolica confirmamus et precipimus usque ad satisfactionem condignam, appellatione remota, firmiter obseruari. Nulli ergo. . . . . nostre confirmationis et iussionis infringere, etc. Si quis autem, etc.

Datum Rome, apud Sanctum Petrum, Idibus Ianuarii, anno nono.]



CCXLIu. . . . . . . ELECTO, ET CAPITULO MOTHONENSIS ECCLESIAE  . Recipiuntur sub protectione. 


Cum a nobis petitur, etc., usque assensum, ecclesiam uestram, cum omnibus bonis, que inpresentiarum rationabiliter possidet, aut in futurum iustis modis, dante Domino, poterit adipisci, sub beati Petri et nostra protectione suscipimus; specialiter autem quosdam redditus, quos . . . . imperator Constantinopolitanus,  consueuerat in ecclesia memorata suscipere, quos etiam nobilis uir, W. Campanen. nunc princeps Achaie, ipsi Ecclesie, de assensu. dilecti filii, B. tituli Sancte Susanne presbyteri cardinalis  , apostolice sedis legati, in perpetuum dicitur remisisse, sicut ipsos iuste, ac pacifice possidetis, uobis, et per uos eidem Ecclesie, auctoritate apostolica a confirmamus, et presentis scripti priuilegio communimus. Nulli ergo . . . . . nostre protectionis et confirmationis, etc. Si quis autem, etc.

Datum Rome, apud Sanctum Petrum, XIu Kalendas Februarii, anno nono.



CCXLu. EISDEM. Confirmatur statutum eorum super decimis. 


Solet annuere, etc., usque impertiri. Cum igitur dilectus filius, B. tituli Sancte Susanne presbyter cardinalis  , apostolice sedis legatus, sicut ex parte uestra fuit propositum coram nobis, duxerit statuendum, ut de terris, hominibus, uineis, hortis, oliuetis, casalibus, decimis, possessionibus et aliis redditibus Ecclesie uestre, tu, fili electe, duas, uos uero, canonici, tres partes percipere debeatis, nos, uestris postulationibus gratum tribuentes assensum, statutum ipsum, sicut prouide factum est, et a uobis sponte receptum, auctoritate apostolica confirmamus, et presentis scripti priuilegio communimus. Nulli ergo . . . . nostre confirmationis,  etc. Si quis autem, etc.

Datum Rome, apud Sanctum Petrum, XIu Kalendas Februarii, anno nono.



CCXLuI. EISDEM. Quod fructus prebende uacantis conuertant ad communes usus. 

Iustis petentium desideriis, etc., usque postulationibus inclinati, presentibus uobis litteris indulgemus, ut, quandiu prebendam aliquam in Ecclesia uestra uacare contigerit, fructus ipsius in communes usus libere conuertatis, ita tamen, ut hac occasione ultra legitimum tempus prebenda non uacet. Nulli ergo . . . . nostre concessionis, etc. Si quis  autem, etc.

Datum Rome, apud Sanctum Petrum, XIu Kalendas Februarii, anno nono.



CCXLuII. . . . . CAPELLANO ECCLESIAE SANCTI NICOLAI MOTHONENSIS EXTRA PORTUM. Redditus quadraginta perperorum, ei a principe Achaie assignatus, auctoritate apostolica confirmatur. 

Iustis petentium desideriis, etc., usque assensu,  redditum quadraginta perperorum, quod tibi dilectus filius, nobilis uir, Ur. Campanen. princeps Achaie, in obitu bone memorie nobilis uiri, Henrici Rondeth, misericorditer assignauit, sicut ipsum iuste possides et quiete, deuotioni tue auctoritate apostolica confirmamus, et presentis scripti patrocinio communimus. Nulli ergo . . . . nostre confirmationis, etc. Si quis autem, etc.

Datum Rome, apud Sanctum Petrum, XIu Kalendas Februarii, anno nono.



CCXLuIII  . PAMPILONENSI EPISCOPO, ET P. DE CASTRO NOuO  , ET FRATRI RAD. MONACHO FONTIS FRIGIDI, APOSTOLICAE SEDIS LEGATIS. Quod secundum prius mandatum procedant in causa super matrimonio regis  . 


Dudum nos uobis scripsisse  recolimus, carissimum in Christo filium nostrum, P. Aragonum regem illustrem, transmissa nobis insinuatione monstrasse, quod, cum dilectam in Christo filiam, nobilem mulierem, M. natam quondam G. Montis. Pesulan. sibi de facto matrimoniali federe copulasset, apparuit tandem, quod quamdam carnaliter precognouerat, eamdem nobilem proxima consanguinitatis linea contingentem, quin et eadem mulier uirum habuit superstitem, cum quo antea contraxerat, uidelicet nobilem uirum . . . . comitem conuenarum, propter quod idem rex, tanquam uir  catholicus et Deum timens, cauteriatam conscientiam super hoc gerens, ac metuens ex hoc anime sue periculum imminere, ad apostolice sedis oraculum duxit quantocitius recurrendum. Unde, nos uobis apostolicis dedimus litteris in mandatis, ut, si talis appareret super hoc accusator, cuius accusatio esset admittenda de iure, uos, partibus conuocatis, audiretis causam, et eam, si partes assensum prestarent, sublato appellationis obstaculo, fine curaretis canonico terminare. Alioquin, gesta omnia conscribentes, sub testimonio litterarum uestrarum ea nobis fideliter mitteretis, prefixo partibus termino competenti, quo per procuratores idoneos nostro se conspectui presentarent, iustum, auctore Deo, iudicium recepture, Nuper autem  idem rex nobis intimare curauit, quod eadem nobilis consanguinitatis etiam ei linea copulatur. Quocirca, discretioni uestre per apostolica scripta precipiendo mandamus, quatenus, ad locum partibus competentem quantocius accedentes et Deum habentes pre oculis, tam super duobus prescriptis, quam etiam super consanguinitatis articulis et aliis, si qua de iure idem accusator duxerit proponenda, secundum formam prioris mandati, sublato cuiuslibet contradictionis et appellationis obstaculo, procedatis. Quod si non omnes . . . . duo uestrum, etc.

 Datum Rome, apud Sanctum Petrum, u Kalendas Februarii, anno nono.



CCXLIX  . ILLUSTRI REGI SICILIAE. Congundet quod fuerit liberatus a custodia indignorum, et ad bene agendum hortatur. 

Quante iucunditatis affectus in apostolici cordis armario se transfuderit, per tue serenitatis litteras intellecto, quod manus Domini de illorum indigna te custodia liberauit, qui, quasi diceret lupa oui, agnum tuum melius te lactabo, curam a te remouerant, quam pia tibi genitrix deputarat, inde poteris existimare, quod, quandiu fuisti sicut Domino placuit, in illo articulo constitutus, cum multarum  anxietatum angoribus circa te se sedulo retorquebat nostre meditationis aspectus, utpote qui, quasi nobis dicere non cessares. In te iactatus sum ex utero matris mee, uehementissimis nos doloribus tabescere faciebas, quia tibi, quem pietate commoti dicere fingebamus, Domine, uim patior, festinato non poteramus auxilio respondere. Nec est siquidem sub admiratione ducendum, quod tua nos ita et contristauit detentio, et liberatio iucundauit, cum et preter Ballii rationem, quod non tam ex dispositione materna, quam iure regni suscepimus exsequendum, tue propterea non possimus tutele ac defensioni deesse, quia, cum a uoce Prophete dicentis nobis: Pupillo tu eris adiutor, aures non debeamus auertere, te pupillum in tuo iure tenemur  specialius confouere. Hinc est utique, quod pro tua iustitia defendenda sepe duximus noctes insomnes, et prandium in cenam conuertimus, ut, uel cogitando soli, uel cum aliis conferendo, pacificandi tibi hereditatem tuam modos utiles inuenire possemus. O quoties euntium et redeuntium nuntiorum examina sibi inuicem obuiarunt, qui per uarias orbis partes pacis tue procuratrices litteras detulere! Quoties epistole, pro tua tuique regni tranquillitate mittende, notariorum fatigauere calamos, et scribarum atramenta siccarunt! Quoties multitudines, undecunque de mundi partibus uenientes, propter occupationes instantes, quibus erga tua commoda uersabamur, sua doluere negotia retardata!  Quid autem de multis et magnis dicemus expensis, quas pro diuersis et uariis regni tui necessitatibus studuimus erogare? Sed et fratribus et  consanguineis non pepercimus; quorum etsi fuerit labor plurimus, gaudendum est, quia nonnunquam exstitit fructuosus. Nunc igitur, cum iam in tua liberatione pene nos Deus fecerit preteritorum omnium obliuisci, mulieri euangelice comparandos, que, cum pepererit filium, pressure minime recordatur, nobis non restat aliud quam gaudendum, quia, quamuis ad plenitudinem tue pacis deesse aliquid uideatur, speramus tamen, quod, si tuum in Domino iactaueris cogitatum, et eorum prouidis consiliis acquieueris, qui te, post uiolentorum custodiam, in sue sedulitatis obsequium receperunt, ille, per quem reges regnant, et principes principantur, tuum solium confirmabit, et dabit tibi fortitudinem ac uirtutem, per quas possis inimicis obsistere,  tuumque populum feliciter gubernare. Monemus ergo serenitatem regiam, et hortamur attentius, et per apostolica scripta mandamus, quatenus, eleuato ad Deum corde, quotidianis precibus ab eo confortari corpore ac mente requiras, gaudensque, quod in eorum fideli custodia es repositus, uel quorum curam tua tibi genitrix deputauit, uel, qui loco eorum, qui ex ipsis decesserant, successerunt, maturis eorum intendendo consiliis, moralibus satagas imbui disciplinis. Nos enim tranquillitati et paci tue sollicitudine intendimus indefessa, regieque serenitatis augmentum spiritualibus uigilamus et temporabilibus auxiliis promouere, sperantes in Domino, quod diligentiam et beneuolentiam sedis apostolice,  matris tue, tanquam deuotus filius, corde semper et opere recognosces.

Datum Rome, apud S. Petrum, Iu Kal. Febr. anno nono.



CCL  . . . . . REGIS SICILIAE FAMILIARIBUS. De eodem.




CCLI  . ARCHIEPISCOPIS ET PRAELATIS, AC COMITIBUS, PER REGNUM SICILIAE. Ut obediant et faueant regi Sicilie.




CCLII  . EPISCOPO SUESSIONENSI  . Ut attentata contra bona ecclesie sue in irritum reuocet. 


Iustis petentium, etc., usque complere. Cum igitur  pro subsidio terre sancte, et Constantinopolitano imperio roborando, ad partes Occidentales accesseris, et labores sustinueris plurimos et expensas, ne ex eo detrimentum incurras, unde debes potius gratiam promereri, presentium auctoritate statuimus, quatenus, si quid in tuum, uel ecclesie Sancti Georgii Constantinopolitani tibi commisse, super Hospitali, aut rebus aliis ad eamdem ecclesiam pertinentibus, post tuum recessum, fuerit preiudicium attentatum, in irritum reuocetur et ad statum debitum reducatur. Nulli ergo . . . nostre constitutionis, etc. Si quis autem, etc.

Datum Rome, apud Sanctum Petrum, quarto Kalendas Februarii, anno nono.



CCLIII. HIEROSOLYMITANO PATRIARCHAE  , APOSTOLICAE SEDIS LEGATO. Prorogatur terminus ueniendi ad curiam Romanam. 


Ex parte tua fuit nobis humiliter supplicatum, ut, cum tibi et uenerabili fratri nostro . . . Antiocheno patriarche  , in causa, que super Tyren. Ecclesia inter Hierosolymitanam et Antiochenam Ecclesiam uertitur  , a festo beati Luce proximo preterito usque ad triennium, peremptorium terminum duxerimus prefigendum, de nostra tibi permissione liceret terminum ipsum, quantum cum eodem patriarcha conuenire poteris, prorogare, uel saltem usque ad octauam Epiphanie predictum triennium secuturam, si de alterius partis processerit  uoluntate, cum, tempore illo, quo tibi et eidem patriarche terminus est prefixus, commode non possitis personaliter, uel per responsales idoneos uos nostro conspectui presentare. Nos igitur, necessitates, que utrique Ecclesie inpresentiarum imminent, attendentes, benigne concedimus postulata.

Datum Rome, apud Sanctum Petrum, tertio Nonas Februarii, anno nono.



CCLIu  . EIDEM. Consultanti respondetur super dubiis declarandis. 

[Tue fraternitatis discretio postulauit per sedem  apostolicam edoceri  , utrum clericos illos  , qui ad partes Hierosolymitanas sine litteris commendatitiis ueniunt, permittere debeas celebrare diuina,  cum plerique illorum, de quorum canonica ordinatione non constat, statim ut ueniunt, presumant  non expetita licentia celebrare?] Alii quoque, quos fama publica monachos asserit, uel canonicos regulares, in seculari habitu incedentes, se seculares clericos mentiuntur, de quibus, cum probari non possit, quod uitam sint religiosam professi, responsum apostolicum expetisti, utrum ad partes remitti debeant cismarinas, ut episcoporum suorum, et abbatum monasteriorum illorum, in quibus dicuntur regularem habitum assumpsisse, litteris doceant se non esse monachos, uel canonicos regulares, uel debeant potius in seculari habitu tolerari? [Nos autem tuam in Domino sollicitudinem commendantes, fraternitati tue super primo articulo respondemus  , quod, nisi legitime tibi constiterit, siue per litteras, siue per testes, de illorum ordinatione canonica,  qui penitus sunt ignoti, non debes ipsos permittere  tuis plebibus celebrare, sed, si forsan eorum aliqui secreto ex deuotione celebrare uoluerint, poteris sustinere  ] [  . Super secundo uero  articulo, inquisitioni tue duximus respondendum, quoniam clerici, qui sunt de apostasie crimine infamati, quod uidelicet habitum abiecerint regularem, non sunt in seculari habitu tolerandi, sed per districtionem ecclesiasticam cercendi, donec, deficiente probatione ad infamiam abolendam, purgationem canonicam curauerint exhibere  .] Quesiuisti preterea, ut, cum domus Templi et Hospitalis, aliaque loca religiosa immunitatem prebeant iis, qui ad ipsa confugiunt facinoribus perpetratis, et huiusmodi occasione refugii homicidia, et  alia multa enormia in illis partibus committantur, utrum, confugientes pro suis excessibus ad loca predicta, reseruata ipsis integritate membrorum, in publico carcere ualeant retrudi, perpetuo pane tribulationis et aqua angustie sustentandi. Subsequenter etiam quesiuisti, ut, cum debitores, qui domos suas pignori obligarunt, a creditoribus, qui predictas domos inhabitarunt, tantum in sortem postulent computari, quantum, si locassent easdem, ab aliis recepissent, et ob hoc non modicum scandalum generetur, utrum propter huiusmodi scandalum euitandum tolerari ualeant creditores, ne in sortem computent illud, quod debitores ab aliis fuissent pro locatione annua consecuti. Nos autem, scientes, te in iure sufficienter instructum, et nequaquam quid  iuris sit in predictis articulis ignorare, super eis inquisitioni tue non duximus respondendum, ne forsan intentioni tue nostra fortius responsio contrairet.

 Datum Rome, apud Sanctum Petrum, secundo Kalendas Februarii, anno nono.



CCLu. . . . . . ELIENSI EPISCOPO  . Ut P. subdiaconum absoluat a uoto. 

Ad apostolicam sedem accedens dilectus filius, Henricus de Wiceton, subdiaconus, Lincolniensis dieceseos, humili nobis insinuatione monstrauit, quod, cum olim, magis ob dilectionem et fauorem inclyte recordationis Riccardi regis patris, cuius tunc clericus existebat, cum idem rex iter peregrinationis arripuit, quam ex alia deuotione, susceperit signum crucis, quia propter grauia impedimenta, que casualiter emerserunt, uotum emissum non est  hactenus prosecutus, nunc, senectute preuentus, cuius signum facies respersa canum albedine profitetur, factus est, ut asserit, inualidus ad eundum. Unde, quia, si cogeretur impotens in Hierosolymitanam prouinciam transfretare, prouenire sibi periculum formidabat, et terre sancte subsidium aliquod accedere non credebat, nobis humiliter supplicauit, ut ipsum a labore peregrinationis misericorditer absoluere dignaremur, maxime, cum uelit secundum facultates suas in terram sanctam congruum subsidium destinare per terminos competentes, promittens, quod in festo beati Ioannis Baptiste proximo uenturo uiginti et quinque marcas, et consequenter in festo resurrectionis Domini uiginti et quinque libras, ac postmodum subsequenter in  eodem festo, anno reuoluto, uiginti et quinque libras sterlingorum, pro terre sancte subsidio in Anglia, cui uoluerimus, assignabit. Nos igitur, attendentes impedimenta prescripta, et uolentes parcere laboribus senectutis ipsius, cum utilius forsan Domino suo ualeat obsequi Creatori, fraternitati tue per apostolica scripta mandamus, quatenus predictum subdiaconum ab huiusmodi uoto, auctoritate nostra suffultus, absoluas, prius tamen ab ipso sufficienti cautione recepta, quod subuentionem predictam pro terra sancta dilecto filio, fratri . . . . . . magistro domus Templi Londoniensis, per prescriptos terminos soluere procurabit, iniungens eidem, quod de cetero uacet studiosius operibus pietatis.

 Datum Rome, apud Sanctum Petrum, septimo Idus Februarii, anno nono.



CCLuI. FLORENTINO EPISCOPO  . Ut F. diaconum promoueat ad sacros ordines. 

Accedens ad presentiam nostram dilectus filius, F. diaconus, parochianus tuus, humili nobis insinuatione monstrauit, quod, cum a suis emulis diceretur, quod esset filius sacerdotis, tu ipsum nec promouere ad presbyteratus ordinem uoluisti, nec permisisti ab alio promoueri, quanquam uel id, uel  aliud probatum non fuerit contra ipsum. Quocirca, fraternitati tue per apostolica scripta mandamus, quatenus, si diaconus ipse publice fuerit huiusmodi nota respersus, et de ipsa legitime tibi constare non poterit, purgatione ab ipso recepta, dummodo aliud canonicum non obsistat, ipsum non differas propter hoc ad sacerdotis officium promouere, quia, licet non sit nota delicti, est tamen nota defectus impedientis ad sacros ordines promoueri.

Datum Rome, apud Sanctum Petrum, uIII Idus Februarii, anno nono.



CCLuII. CAPITULO uASTINENSI. Toleratur quedam ordinatio facta in ecclesia sua per capitulum. 


Nisi essent uiri prouidi et honesti, tam ii qui ordinationem fecerunt, quam illi circa quos facta est ordinatio in ecclesia uestra super negotio prioratus, ordinationem illam ualde suspectam propter exempli perniciem haberemus. Quod ergo post concertationem diutinam ordinatum est circa unum de duobus electis, ut ipse habeat prioratum, hoc ex iurisdictione delegata secundum iustitiam uidetur esse statutum. Quod autem ordinatum est circa reliquum, ut ipse uiginti libras de prouentibus prioratus percipiat annuatim, hoc secundum prouidentiam intelligitur esse preceptum ex arbitraria potestate, cum in delegatos fuerit compromissum, qui, auctoritatem sibi retinendo commissam, se pro bono pacis  et utilitatis hec ordinasse fatentur. Quia igitur hec ordinatio ab omnibus est recepta, possuntque licite prior et capitulum de prouentibus suis propter causas predictas, non quidem ex pactione partium, sed ex iussione iudicum, prouisionem huiusmodi exhibere, nos eam hoc habito moderamine toleramus, ut ad prestationem quadraginta librarum non dignitas prioratus, sed persona prioris maneat onerata, ne forte uel circa prouentus aliqua uideatur facta sectio prioratus, ita quod, ipso priore defuncto, successor ipsius ad prestationem quadraginta librarum minime teneatur.

Datum Rome, apud Sanctum Petrum, septimo Idus Februarii, anno nono.



CCLuIII  . R. EPISCOPO  ET CLERO uITERBIENSIBUS. Ut restituant ea que I. amiserat propter defensionem fidei subtracta a Patarenis. 


Lacrymabilem dilecti filii, Ioannis Boni recepimus questionem, quod, cum uenerabilis frater noster . . . episcopus  . et dilectus filius, C. archidiaconus, Urbeuetani, uobis auctoritate nostra firmiter dederint in preceptis, ut, nisi . . . . potestas uiterbiensis, predicto Ioanni infra certum terminum ea, que in odium fidei catholice sibi abstulerant  Patareni, restitui faceret, quousque ipsi esset de predictis plenarie satisfactum, ab officio quolibet ecclesiastico cessaretis, uos, licet ei non fuerit in aliquo satisfactum, preceptum eorum surdis auribus transeuntes, non destitistis diuina officia celebrare. Cum igitur, ex iniuncto nobis officio, eidem non debeamus desse, qui ob defensionem catholice fidei detrimentum huiusmodi dignoscitur incurrisse, uniuersitati uestre per apostolica scripta firmiter precipiendo mandamus, quatenus uel, iuxta quod episcopus et archidiaconus supradicti uobis auctoritate nostra mandarunt, a diuinorum celebratione cessetis, uel de uestris exhibeatis predicto I. recompensationem congruam predictorum.

Datum Rome, apud Sanctum Petrum, Nonis Februarii,  anno nono.



CCLIX  . . . . . . CABILONENSI  , ET . . . . . CATALAUNENSI  , EPISCOPIS, ET . . . . . PRIORI CLAREuALLENSI. Causam episcopi Tullensis ipsis committit definiendam. 

[In nostra presentia constitutus uenerabilis frater noster . . . Tullensis episcopus  , lacrymabiliter est conquestus, quod, cum olim ad procurandam causam, que inter ipsum et bone memorie . . . decanum Tullensem  , super dilapidatione, excommunicatione, periurio, ac quibusdam aliis  uertebatur, W. et I.  presbyteros, procuratores  instituens, ipsos ad sedem apostolicam duxerit destinandos, cum de ipsorum fide postmodum titubasset, mandatum, quod eisdem dederat, infra modicum temporis spatium reuocauit; sed ipsi, licet mandati reuocatorias litteras recepissent, nichilominus, in negotio processerunt et, pro procuratoribus se gerentes, cum aduersario suo, Ioffrido scilicet, archidiacono Tullensi, iudicium sunt ingressi cum eodem, demum ad dilectos filios, G.  Parisiensem archidiaconum et magistrum R de Corzon, canonicum Nouiomensem, et R. Sancti uictoris penitentiarum  , in eiusdem preiudicium nostras litteras  impetrantes  . Quorum  citatio licet eidem episcopo minime fuerit presentata, cum tamen ad eius notitiam deuenisset, quod eisdem erat causa commissa, que inter  ipsum et dictos decanum et archidiaconum uertebatur, ad eorum presentiam properauit. Cumque dictus  episcopus, per multam instantiam nostri rescripti copiam habuisset, et eiusdem tenorem cum uiris prudentibus inspiceret diligenter, admirans plurimum, quod supradicti presbyteri, tanquam procuratores huiusmodi litteras impetrarant  , ad probandum, quod falsi procuratores fuerant, ab ipsis iudicibus inducias postulauit, qui  , exceptionem oppositam inutilem, et superuacuam reputantes, ad probationem ipsius dilationem concedere noluerunt, propter quod idem episcopus  ad appellationis beneficium conuolauit, et ab ipsorum iudicum presentia recessit appellans. Ipsi uero, appellationi minime deferentes, in negotio ipso procedere,  , ac, lite non contestata et iuris ordine pretermisso, testes contra ipsum episcopum recipere presumpserunt, et,  ipsum a Tullensi Ecclesia per sententiam remouendo,] preter formam mandati nostri, Tullensi capitulo concesserunt eligendi sibi pontificem liberam facultatem. Cum autem dicti episcopus, et P. archidiaconus, propter hoc ad nostram nuper presentiam accessissent, et super ipsorum processu iudicum coram nobis aliquandiu litigassent, idem episcopus tredecim testes, quosdam abbates, et monachos nigri et albi ordinis, et quosdam clericos seculares, induxit, quibus diligenter examinatis, ex ipsorum depositionibus apparuit euidenter, quod, cum supradictus episcopus ad probandam exceptionem prescriptam petiisset inducias, ipsas pretaxati iudices negauerunt eidem, et quod, licet idem episcopus propter hoc ad sedem apostolicam prouocasset,  ipsi tamen in negotio post appellationem ad nos interpositam processerunt. [Nos uero, licet uix fidem potuerimus adhibere, quod sepedicti iudices, utpote uiri litterati, prouidi et honesti, taliter, ut dictum est  , processissent, maxime cum in sua relatione, quam ad nostram presentiam transmisere, de huiusmodi exceptione proposita nullam fecerint mentionem, quia tamen episcopus sepedictus per uiros religiosos pariter et honestos, de quibus non est uerisimile, quod, sue salutis obliti, ac iuramenti religione contempta, falsum testimonium tulerint, nobis fecit super his, que proposita, sunt plenam fidem; attendentes, quod falsi procuratoris exceptio, non solum ante sententiam, uerum post etiam  sententiam potest obiici iuxta canonicas et legitimas sanctiones  , utpote qua probata iudicium nullum  et nullus momenti controuersie reputantur, de consilio fratrum nostrorum, processum supradictorum iudicum sententialiter duximus irritandum, in eum statum negotium reducentes,] in quo erat quando ipsum coram nobis ceperat actitari, ut uidelicet idem episcopus, quemadmodum bone memorie, G. Remensis archiepiscopus  , apostolice sedis legatus, decreuerat, tanquam de dilapidatione suspectus, ab administratione temporalium sit suspensus, et tanquam de periurio infamatus ab exsecutione spiritualium maneat interdictus. Unde, ne interim Tullensis Ecclesia sine prouisoris officio desoletur, dilectum filium, abbatem Sancti Urbani  , procuratorem statuimus in utrisque. uerum, cum dictus I. archidiaconus, episcopum ipsum super dilapidatione et periurio  impetierit coram nobis, adiiciens, quod idem episcopus post suspensionis sententiam diuina presumpsit officia celebrare, ac, lite legitime contestata, idem archidiaconus quosdam testes induxerit, quia tamen super articulis ipsis nobis non potuit plene de ueritate liquere causam ipsam uestro duximus examini committendam, et, attestationes receptas sub bulla nostra uobis transmittentes inclusas, per apostolica scripta mandamus, quatenus, ad locum competentem, et tutum, uel, si locum competentiorem, et tutiorem nequiueritis inuenire, apud Lingonas partibus conuocatis, recipiatis testes, quos utraque pars duxerit producendos, et, attestationibus solemniter publicatis, et tam episcopi quam partis  alterius rationibus, et defensionibus intellectis, causam ipsam, si de partium processerit uoluntate, appellatione remota fine canonico terminetis, ita quod, si legitime uobis constiterit bona Tullensis Ecclesie per culpam ipsius episcopi alienata fuisse, ab eadem ecclesia ipsum amouere curetis. Alioquin, cum de alienatione iam constet, quamuis idem episcopus culpam refundat in alios, quia tamen super hoc uehementer habitus est suspectus, et grauiter infamatus, purgationem ipsi canonicam indicatis.  Si uero partes non consenserint, ut per uos questio terminetur, uos, sufficientissime causam instructam ad nostram presentiam transmittentes, prefigatis partibus terminum competentem, quo se nostro conspectui representent, sententiam recepture. Inquiratis preterea diligenter, quanto debitorum onere prefatus episcopus episcopatum Tullensem inuenerit obligatum, quantumque per eum de ipso debito fuerit persolutum, et utrum episcopatum ipsum meliorauerit in aliquibus, et in quantis, utrumue alienata uelit, et possit sine distractione aliqua restaurare, ut, si forsan ad nos fuerit facienda relatio super his omnibus, nos reddatis per uestras litteras certiores. Testes autem, qui, super dilapidationis articulo, ab utralibet parte fuerint nominati, si se  gratia, odio uel timore, subtraxerint per censuram ecclesiasticam, etc. Nullis litteris obstantibus preter assensum partium a sede apostolica impetratis. Quod si non omnes . . . duo uestrum, etc.

Datum Rome, apud Sanctum Petrum, Kalendis Februarii, anno nono.



CCLX. . . . . . LINGONENSI  , ET . . . . . CATALAUNENSI  , EPISCOPIS, ET . . . . . PRIORI CLAREuALLENSI. Committit eis causam primiceriatus Tullensis  . .

Cum accessissent ad apostolicam sedem, dilecti filii, Sy. archidiaconus Tullensis capituli procurator,  uenerabilem fratrem nostrum Hugonem, Hostiensem episcopum  , eisdem concessimus auditorem, in cuius presentia archidiaconus proposuit memoratus, quod, cum olim dilectus filius, magister Wls, subdiaconus noster, H. et F. Tullenses canonici, nostris auribus intimassent, quod primiceriatus et Scholastria in Tullensi Ecclesia tanto tempore uacauissent, ut ad manus nostras illorum personatuum esset donatio deuoluta, dilectis filiis. . . . Alte Silue  , et. . . . Belli Pratri   abbatibus, et . . . . Columbe monasterii decano, dedimus in mandatis, ut super hoc inquirerent ueritatem, et, si personatus illos tanto tempore uacasse constaret, quod, iuxta Lateranensis statuta concilii, ad nos ipsorum esset deuoluta donatio, ipsi personas idoneas de Tullensi Ecclesia, uel aliunde, in ipsis instituerent personatibus uice nostra, et eosdem facerent ab illis, pacifice possideri. Ipsi uero iudices, mandatum apostolicum exsequentes, partes ad suam presentiam citauerunt, et die statuta, dictis magistro W. et F. comparentibus coram ipsis, Ioannes, presbyter, cum Tullensis capituli litteris ipsorum se conspectui presentauit, in quibus idem se capitulum excusabat, quod ad locum, ab eisdem iudicibus constitutum, sine rerum et personarum  discrimine, propter . . . ducem Lotharingie, qui eos diffidauerat, accedere non ualebant, et hoc ipsum dictus presbyter proprio uolens iuramento firmare, locum, ad quem Tullenses canonici tute possint accedere, postulauit. Cumque super hoc inter dictos magistrum et presbyterum fuisset aliquandiu litigatum, demum idem presbyter, requisitus prestare iuramentum, quod prius obtulerat, recusauit, et, uocem appellationis emittens, litteras capituli presentauit, in quibus ad appellandum solummodo procurator exstiterat institutus. uerum, iudices supradicti, excusationes ab ipso sacerdote propositas et appellationem interpositam frustratorias reputantes, de prudentum uirorum consilio, receperunt testes,  quos dicti magister et F. introducere uoluerunt, diem aliam apud Sanctum Aprum sepedicto capitulo prefigentes, qui cum nec ea die curassent in iudicio comparere, iudices ipsi, attestationibus solemniter publicatis, cum constitisset eisdem, quod tandiu primiceriatus in Tullensi Ecclesia uacauisset, ut eius ad nos donatio pertineret, ipsum uice nostra supradicto S. archidiacono contulerunt; quam concessionem idem archidiaconus petiit auctoritate apostolica confirmari. Dictus uero G. capituli procurator, ex aduerso respondit, quod huiusmodi concessio, et processus iudicum predictorum, debebant merito retractari, utpote qui post appellationem, ad nos pro diuersis grauaminibus legitime interpositam,  processerunt, prima siquidem citatione capitulum ipsum edicto peremptorio euocarunt, et, cum postmodum ad eorum presentiam proprium nuntium capitulum destinasset, licet ipsi nuntius, allegando, quod ad prefixum locum propter uiarum discrimina et insidias capitales capitulum accedere non poterat, uel sufficientes transmittere responsales, sollicite postularet locum tutum partibus assignari, excusationem tamen huiusmodi dicti iudices admittere contempserunt, propter quod idem nuntius, sicut  in mandatis acceperat, ad appellationis presidium conuolauit. Preterea, dictus procurator adiecit, quod eorumdem iudicum processus ex ea causa iudicandus erat inualidus, quoniam ad sententie calculum processerunt, lite minime contestata; contra quod fuit ex parte archidiaconi replicatum, quoniam appellationi huiusmodi non fuit aliquatenus deferendum, cum non ex causis legitimis, sed frustratorie duntaxat fuerit appellatum. Cum enim fuisset capitulum citationibus legitimis euocatum, simplicem nuntium, et non responsalem idoneum destinauit, qui, cum excusationem capituli allegasset, et super ea obtulisset proprium iuramentum, postmodum illud prestare noluit requisitus. Cum igitur excusatio, ab eodem nuntio proposita, delusoria merito uideretur,  appellatio, super ea interposita, fuit merito respuenda, maxime, cum idem nuntius litteras capituli presentarit, in quibus continebatur expresse, quod ad prouocandum tantummodo fuerat destinatus. Sed nec illud nocere posse pars eadem respondit, quod, lite non contestata, dicti iudices processerunt, cum non cause cognitio, sed inquisitio ueritatis solummodo ipsis fuerit demandata, propter quod in inquisitione ipsa non fuerat iudiciarii ordinis solemnitas obseruanda. Ad hec, capituli pars respondit, quia, quamuis in quibusdam inquisitionibus omnimoda iuris solemnitas non seruetur, in inquisitione tamen huiusmodi seruari debuit ordo iuris, quoniam, cum possessionum et reddituum, olim ad primiceriatum spectantium, quidam sint pacifici possessores,  eisdem sine iuris ordine nec debebant, nec poterant spoliari. Preterea, et si dicti iudices potuerint sine cause cognitione procedere, solemniter tamen de causa cognoscere potius elegerunt, Tullenses canonicos, tanquam partem, ad suum iudicium euocando. Fuit insuper ex parte capituli allegatum, quod rescriptum, ad predictos iudices impetratum, exstitit per falsi suggestionem obtentum. Cum enim communi consensu et unanimi uoluntate canonicorum Tullensium fuerit constitutum, ne primiceriatus dignitas esset ulterius in Ecclesia memorata, inter canonicos ipsos primiceriatus prouentibus et possessionibus distributis, et eadem institutio a bone memorie Alex. papa predecessore nostro,  fuerit postmodum confirmata euidenter apparet, quod primiceriatus ipse multo tempore non uacauit, sicut nobis fuerat falsa insinuatione suggestum. Contra quod pars archidiaconi sic respondit, quod, cum illa dignitas ad publicam et communem Tullensis Ecclesie honestatem ibidem fuerit instituta, absque sedis apostolice auctoritate in eadem ecclesia non potuit aboleri. Confirmatio quoque, super tam illicita constitutione obtenta, firmare non potuit, quod erat inualidum ipso iure. Preterea, iidem canonici,  post hec omnia, Terricum archidiaconum in primicerium communiter elegerunt, qui fuit postmodum auctoritate apostolica confirmatus, propter quod non solum confirmationi obtente tacite renuntiasse uidentur, sed etiam institutionem propriam reuocasse. Sed ad hec pars capituli replicauit, quia quod de ipso T. factum est, eis preiudicare non potest, qui non per electionem canonicam, sed per intrusionem potius sibi primiceriatus officium usurpauit. Nos igitur, his et aliis, que coram episcopo memorato partes proponere curauerunt, plenius intellectis, quod a supradictis iudicibus factum est, tanquam inordinate presumptum, de fratrum nostrorum consilio, irritamus; causam ipsam de utriusque partis assensu uestro examini committentes.  Quocirca, discretioni uestre per apostolica scripta mandamus, quatenus, inquisita diligentius ueritate, si uobis constiterit, Tullenses canonicos, ne ulterius in Tullensi Ecclesia primiceriatus esset officium, communiter statuisse, ac statutum ipsum auctoritate sedis apostolice fuisse postmodum confirmatum, uos illud faciatis in suo robore permanere, nisi postea dicti canonici contra uenerint, aliquem uidelicet in primicerium eligendo. Si uero constare nequiuerit quod taliter, ut dictum est, fuerit constitutum, uel auctoritate apostolica confirmatum, seu fuerit sufficienter ostensum, quod iidem canonici post confirmationem, uel ante, contra pretaxatum uenerint institutum, causam ipsam ad nostram presentiam remittatis, que super his inueneritis, per  uestras nobis litteras fideliter intimantes, nullis litteris obstantibus, preter assensum partium a sede apostolica impetratis. Quod si non omnes . . . . duo uestrum, etc.

Datum Rome, apud Sanctum Petrum, Kalendis Februarii, anno nono.



CCLXI  . CAPITULO ET UNIuERSO CLERO MAGDEBURGENSIBUS. Confirmatur electio facta de archiepiscopo  . 

Illa quotidiana instantia, sollicitudo uidelicet Ecclesiarum omnium, que ministerium cingit apostolice seruitutis, potissimum nos inducit, ut ad illarum consolationem intendamus sollicite, ac benigne iusta  desideria earumdem effectu celeri prosequendo, que pastorum sunt solatio destitute, ne, pro pastoris carentia in spiritualibus et temporalibus sustineant detrimentum, et grex Dominicus luporum morsibus relinquatur, si non sit, qui noctis uigilias custodiat super eum. Sane, cum uenerabilis frater noster, Albertus, archiepiscopus uester, tunc electus  , ad nostram presentiam accessisset, nos, ecclesie Magdeburgensi, que non solum in prosperis, uerum etiam in aduersis, sacrosancte Romane Ecclesie, matri sue, deuota semper exstitit, tanquam filie speciali, sollicitudine uolentes paterna consulere, quia iam pridem, diligenter auditis et  intellectis, que dilecti filii . . . . Sancti Sebastiani . . . . . Sancte Marie, et . . . . de Mildense prepositi, et C. et C. maioris Ecclesie, et magister Germandus, Sancti Nicolai, et Litulfus, Sancti Petri, canonici, Magdeburgenses, tam uerbis quam scriptis proposuerant sollicite coram nobis, pro certo dedicimus, electionem de ipso factam canonicam exstitisse, ipsam auctoritate apostolica duximus confirmandam, supplentes de plenitudine potestatis, si quis in ea ex eo fuisset defectus, quod quidam interfuerunt celebrationi electionis eiusdem, qui ex sola participatione in simplicis excommunicationis laqueum inciderunt, sicut per Rodulfum de Ranis, et Burchardum de Glinde, Magdeburgenses canonicos, fuit propositum coram nobis. Et, quoniam rectis dispositionibus  nichil debet more uel difficultatis afferre, ne gregi Dominico diu desit cura pastoris, eumdem, die Sabbati Quatuor Temporum ante Natiuitatem Dominicam, propriis manibus in presbyterum ordinauimus, et in crastinum curauimus in episcopum consecrare, ipsumque iam palleo insignitum ad uos cum gratie nostre plenitudine remittemus; sperantes in Domino, qui eum ad suum ministerium euocauit, quod per ipsius sollicitam prouidentiam, et sollicitudinem circumspectam, Ecclesia Magdeburgensis in spiritualibus et temporalibus gratum suscipiet incrementum. Uniuersitatem igitur uestram monemus, et exhortamur attentius, per apostolica uobis scripta precipiendo mandantes, quatenus, ipsi, tanquam patri, et archiepiscopo uestro, de  cetero intendentes, et exhibentes eidem reuerentiam, et obedientiam tam debitam quam deuotam, salubria monita et precepta ipsius recipiatis humiliter, et deuote seruetis, ut idem, deuotionem uestram cognoscens, iis feruentius teneatur insistere, tanquam pastor diligens oues suas, que ad uestrum proueniant commodum, et salutem, et ab eo condignam retributionem recipere nichilominus mereamini, qui prefert obedientiam holocaustis. uerum, quia idem de mandato nostro illorum prestolatur aduentum, qui, sicut accepimus, pro statu imperii ad nostram presentiam sunt uenturi, uolumus et mandamus, ut tanquam presenti eidem in ipsius absentia deferatis in omnibus, in quibus noueritis  deferendum. Et super ordinatione ecclesiarum uestrarum nichil ante ipsius reditum in eius preiudicium attentantes, ipsius aduentum benigne ac humiliter exspectetis.

Datum Rome, apud Sanctum Petrum, uI Idus Februarii, anno nono.



CCLXII. . . . . . . . PRAEPOSITO ET CANONICIS SANCTAE MARIAE MAGDEBURGENSIS. Confirmatur hospitale Sancti Alexii. 

Iustis petentium desideriis, etc., usque assensu, hospitale Sancti Alexii, iuxta prescriptam ecclesiam  positum, cum pertinentiis suis, sicut ipsum iuste ac pacifice possidetis, ad exemplar felicis memorie Alexandri pape, predecessoris nostri, deuotioni uestre auctoritate apostolica confirmamus, et presentis scripti patrocinio communimus; statuentes, ut nulli omnino hominum liceat . . . nostre confirmationis, etc. Si quis autem, etc.

Datum Rome, apud Sanctum Petrum, sexto Idus Februarii, anno nono.



CCLXIII  . EISDEM. Confirmantur priuilegia Romanorum pontificum eis concessa. 

Effectum iusta postulantibus indulgere, tam uigor  equitatis, quam ordo exigit rationis, presertim, quando petentium uoluntates et equitas adiuuat, et utilitas comitatur. Ex parte siquidem uestra fuit nobis humiliter supplicatum, ut libertates, immunitates, rationabiles consuetudines, et alia iura ecclesie uestre, que quorumdam uobis Romanorum pontificum priuilegiis sunt indulta, eidem ecclesie auctoritate dignaremur apostolica confirmare. Felicis siquidem recordationis Innocentius papa, predecessor noster, instituit, ut in uestra ecclesia ordo canonicus secundum beati Augustini Regulam, et institutionem bone memorie Norberti, Magdeburgensis archiepiscopi, perpetuis temporibus obseruetur, et, ut eadem ecclesia tali gaudeat libertate, ut, nullius indebite subiectionis onere pregrauata,  Magdeburgensi duntaxat archiepiscopo respondeat, in litteris dicto N. archiepiscopo destinatis, sub iis uerbis indulsit: »Statuimus, ut secundum Regulam beati Augustini, et tuam institutionem in ecclesia Beate Marie in Magdeburg. perpetuis temporibus religio conseruetur. Ipsam quoque ecclesiam in ea libertate manere decernimus, ut ad neminem, nisi ad te, frater carissime N. et ad tuos successores, Magdeburgenses archiepiscopos, respectum habeat, et nullius indebite subiectionis onere pregrauetur, sed, tue libertatis fulta priuilegio, suo duntaxat archiepiscopo de qualibet causa respondeat.« Preterea, pie memorie Lucius papa, eiusdem uestigiis inherendo, concessam eidem  ecclesie libertatem suo priuilegio confirmauit his uerbis: »Eam libertatem, que a predecessore nostro, felicis recordationis Innocentio, uobis indulta est, auctoritate apostolica confirmamus, ita ut ad neminem, nisi ad archiepiscopum Magdeburgensem, et suos successores, de ordine, uel de alia qualibet causa respectum habeatis.« insuper, bone memorie Celestinus papa ecclesiam ipsam in ea libertate, quam a tempore supradicti N. archiepiscopi, usque tunc habuisse dignoscitur, manere decreuit iis uerbis:: »Ecclesiam Sancte Marie Magdeburgensis  in ea libertate manere sancimus, in qua a tempore quondam N. archiepiscopi, usque ad presens dignoscitur exstitisse.« Idem quoque predecessor noster abbati et fratribus Premonstratensibus, ne ecclesiam uestram indebitis exactionibus aggrauarent, districte prohibuit sub hac forma: »Nos itaque, sustinere nolentes, ut a quoquam contra predecessorum nostrorum indulta temere ueniatur, auctoritate presentium uobis districtius inhibemus, ne ab ecclesia Sancte Marie Magdeburgensis, quam mutua debetis caritate et sinceritate reuerenter amplecti, contra id quod a prima sui fundatione per uirum reuerendissimum N. quondam, Magdeburgensem archiepiscopum, rationabiliter statutum dignoscitur, illam subiectionis obedientiam, uel ab  aliis ecclesiis ipsius dieceseos expetatis, quam constat eas uobis, uel antecessoribus uestris, ab ordinis uestri exordio usque ad hec tempora, nullatenus impendisse, sed, que pacis sunt et concordie propensius imitantes, uicarie  altercationis stimulum declinetis, cum ex ea et animarum iactura proueniat, et fraterne dilectionis unitas et religionis obseruantia dilabatur, sed, antiqua uisitationis exhortatione, ac fraterne caritatis dilectione, uos ad inuicem in mansuetudinis spiritu, non in tumore uel elatione qualibet uisitetis, ut inter uos religionis obseruantia iugiter conualescat, et discordie stimulus, cum auxilio celestis gratie de medio ualeat amputari.« Nos igitur, uestris postulationibus grato concurrentes assensu, indulta uobis et ecclesie  uestre a predictis Romanis pontificibus approbantes, ea, sicut in ipsorum authenticis contineri perspeximus, et nunc pacifice obtinetis, auctoritate apostolica confirmamus, et presentis scripti patrocinio communimus, districtius inhibentes, ne quis de ordine Premonstratensi, uel alio, eamdem ecclesiam, uel uos presumat contra indulta sedis apostolice, temere molestare. Decernimus ergo, ut nulli omnimodo hominum liceat hanc paginam nostre confirmationis et inhibitionis infringere, etc. Si quis autem, etc.

Datum Rome, apud Sanctum Petrum, quinto Idus Februarii, anno nono.



CCLXIu. . . . PRAEPOSITO  . . . CANTORI  , ET MAGISTRO SCHOLARUM REMENSIBUS. Ut episcopum Tornacensem, ad I. subdiaconum, iuxta tenorem mandati apostolici de hoc iam dati, prouidendum cogant. 


Ad petitionem dilecti filii, I. subdiaconi, super prouisione ipsius bone memorie . . . Tornacensi episcopo  , qui eum in subdiaconum ordinauit, secundum generalem formam, apostolicas litteras nos recolimus destinasse. Cumque dilecti filii A.   de monte Sancti Eligii, et P. de Mareolo  abbates, et D. prior de Albiniaco  , Atrebatensis dieceseos, quos concesseramus eidem subdiacono monitores, ipsum inuenissent idoneum, sicut eorum transmisse nobis littere continebant, ac idem episcopus, disponente Domino, concessisset in fata, prefati monitores ipsius, ad uenerabilem fratrem nostrum . . . Tornacensem episcopum  , successorem memorati episcopi, recurrentes, ipsum ad prouidendum ei iuxta formam mandati apostolici monere diligentius curauerunt, sed idem episcopus mandata et monitiones eorum surdis auribus pertransiuit. Nolentes igitur, quod de prouisione pauperum clericorum pro Deo et propter Deum incepimus, relinquere inexpletum, discretioni uestre  per apostolica scripta precipiendo mandamus, quatenus dictum episcopum, ut iuxta tenorem litterarum nostrarum subdiacono prouideat memorato, monere diligentius et inducere procuretis; alioquin, eum ad id, omni contradictione et appellatione cessantibus, districtione, qua conuenit, compellatis. Quod si non omnes his exsequendis interesse potueritis, duo uestrum ea nichilominus exsequantur.

Datum Rome, apud Sanctum Petrum, tertio Nonas Ianuarii, anno nono.



CCLXu. LINGONENSI EPISCOPO  . Respondet super priuilegiis capelle ducis Diuionensis. 

 Cum capella nobilis uiri . . . ducis Diuionensis, gaudere dicatur huiusmodi priuilegio, quod nullus archiepiscopus, uel episcopus, in personas canonicorum eiusdem capelle suspensionis, uel excommunicationis, aut etiam interdicti sententiam audeat promulgare  , . . . decanus Christianitatis, et quidam alii capelle supradicte canonici, qui parochiales ecclesias a te tenent, occasione priuilegii prelibati, in his etiam, quorum iurisdictio ad te pertinet, ita se dicunt exemptos, quod quantumcunque grauiter interdictum excedant, tue correctioni recusant et sententie subiacere. Unde, a nobis doceri humiliter postulasti, qualiter tibi sit erga rebelles huiusmodi procedendum. Quocirca, fraternitati tue presentium auctoritate mandamus,  quatenus in quantum exempti sunt eiusdem ratione capelle, apostolicis priuilegiis deferas reuerenter,  sed, in quantum ratione parochialium ecclesiarum, uel alia, iurisdictionem tuam respicere dignoscuntur, officii tui debitum in eosdem libere prosequaris.

Datum Rome, apud Sanctum Petrum, XIu Kalendas Martii, anno nono.



CCLXuI. . . . EPISCOPO  , ET . . . DECANO  , ET CAPITULO, LINGONENSIBUS. Ut Hugonem de Fauerniaco in canonicum, et fratrem recipiant. 

Scientia litteralis et moralis honestas dilecti filii, magistri Hugonis de Fauerniaco, quam, multorum testimonio nobis notam, procurata per ipsum sepius apud nos uestra reddiderunt obsequia notiorem,  ingratitudinis culpam exaggerare uidentur, quam, apostolicum contemnendo mandatum, super eius prouisione semel et iterum uobis factum, non solum in nos, uerum etiam et in ipsum probamini commisisse, cum, sine nostro quoque mandato, solo sue probitatis intuitu, uel saltem exhibitorum obsequiorum obtentu, nequaquam debueritis eum relinquere beneficiis uestris uacuum, qui se dolet nullum hactenus fuisse beneficium in Ecclesia consecutum. Cum igitur, ex quo cepimus pro eodem magistro apud uos interponere partes nostras, sibi deficere non uelimus, sed potius circa eum opus incepte perficere pietatis, discretioni uestre per apostolica scripta mandamus, et districte precipimus,  quatenus ipsum, sublato cuiuslibet dilationis et excusationis obstaculo, in fratrem et canonicum admittatis, fructus prebende quondam H . . . Motez, concanonici uestri, quos, ipso in certis peregrinationis casibus subiacente, de illius morte uel uita certitudinem non habentes, percipitis in commune, saluo ipsius iure, si eum, dante Domino, redire contigerit, cum integritate omnimoda ipsi magistro liberaliter conferendo; preceptum apostolicum hac saltem uice taliter impleturi, quod, facientibus uobis de necessitate uirtutem, per alium ad id non oporteat uos compelli. Alioquin, dilecto filio . . . cancellario Carnotensi . . . thesaurario Sancti Stephani Trecensis, et magistro R. de Corzon, canonico Nouiomensi, Parisius commorantibus, dedimus  nostris litteris in preceptis, ut, uobis in exsecutione mandati nostri cessantibus, ipsi ad hoc, sublato  cuiuslibet contradictionis et appellationis obstaculo, uos per censuram ecclesiasticam compellere non postponant.

Datum Rome, apud Sanctum Petrum, XII Kalendas Martii, anno nono.



CCLXuII. . . . EPISCOPO  , ET . . . ABBATI SANCTI MARTINI  , ET . . . CANTORI, LEMOuICENSIBUS. Ut bonorum P. subdiaconi, et notarii pape, inuasores excommunicationi subiiciant. 

Si . . . Solemniacensis abbas  , et alii, qui, eo, sicut accepimus, machinante, post obitum bone  memorie magistri P. subdiaconi et notarii nostri, facultates matris et fratrum suorum temere inuaserunt, diligentius attendissent, quantum idem notarius in uita sua, pro laudabili sue fidelitatis obsequio nobis et fratribus nostris charus exstiterit et acceptus, quantumue nos, ne uideremur eum illis beatis agminibus inuidere, ad que christianissimo uite fine creditur peruenisse, de ipsius transitu doluerimus, profecto, si non ob publice iustitiam honestatis, pro nostra saltem et apostolice sedis reuerentia, uitauissent afflictionem afflictis addere, ac in nobis piam defuncti tristitiam charorum suorum querimoniis augmentare. Ne igitur dolores dissimulare uideamur eorum, quibus idem notarius non aliud, post Deum, quam apostolice sedis refugium  dereliquit, presertim, cum querela uiuorum in hac parte sit quasi causa defuncti, cuius anima contra illos ab nos clamare uidetur, qui eum forsitan in suis superstitibus persequuntur, discretioni uestre per apostolica scripta mandamus, et districte precipimus, quatenus, sublato cuiuslibet contradictionis et appellationis obstaculo, faciatis auctoritate nostra excommunicationem publicam et solemnem, per quam denuntietis illos excommunicationis sententie subiacere, qui, post mortem memorati magistri, bona matris et fratrum suorum indebite occuparunt, aut occupari fecere, uel eorum personis temere iniurias intulerunt, uel fecerunt inferri, nisi, infra quindecim dies postquam fuerint a uobis admoniti, super ipsis tam plenam quam debitam  satisfactionem impenderint, eamdemque sententiam usque ad satisfactionem condignam faciatis per censuram ecclesiasticam inuiolabiliter obseruari, singulis Dominicis et festiuis diebus, pulsatis campanis et candelis accensis, per totam Lemouicensem diecesim innouari eam solemniter facientes; et, cum  eos per sollicitudinem uestram in sua uelimus iustitia conseruari, quantoties prenominati magistri mater aut fratres ab illis, quorum iudicium ad forum ecclesiasticum pertinere noscetur, in aliquibus se querentur indebite molestari, uos eos auctoritate presentium ab ipsorum molestatione indebita per censuram ecclesiasticam compescatis; illos uero, quorum cause ad forum pertinent seculare, per iudices suos ab eorumdem faciatis iniusta molestatione compesci. Qui si forsan post commonitionem uestram hoc efficere recusauerint, uos molestatores huiusmodi a prefatorum molestatione indebita censura simili, remoto appellationis obstaculo, arceatis, cum iustitiam miserabilium personarum apostolica sedes defendere teneatur, que debet esse  ultimum refugium oppressorum; preceptum apostolicum taliter exsequentes, quod non possitis de negligentia reprehendi, sed potius de obedientia commendari. Ut autem plenius iustitie prouideatur eorum, uolumus et mandamus, ut hec, quam uobis auctoritate presentium conferimus, iurisdictio, ad uestros etiam successores, si opus fuerit, extendatur, qui, eos in suis iustitiis conseruando, contra molestatores ipsorum prescripto modo, appellatione remota, procedant. Testes autem, etc. Nullis litteris obstantibus harum mentione non habita, si que apparuerint a sede apostolica impetrate. Quod si non omnes . . . duo uestrum, etc. . .

Datum Rome, apud Sanctum Petrum, XII Kalendas  Martii, anno nono.



CCLXuIII. ALBERTO, MAGDEBURGENSI ARCHIEPISCOPO  . Ut irritet quasdam donationes beneficiorum contra iura factas. 

Ad audientiam nostram, te significante, peruenit, quod L. predecessor tuus  , dum esset excommunicationis uinculo innodatus, quamplura ecclesiastica beneficia quibusdam presumpsit clericis assignare, que illi detinere presumunt, licet ex donatione tali ius in ipsis non fuerint aliquod assecuti, imo potius laqueum excommunicationis incurrerint, cum in recipiendo participauerint cum  eodem. Nos igitur, attendentes, quod nec ille tunc dare, nec isti ius in eis ex donatione ipsius aliquod consequi potuerunt, fraternitati tue auctoritate presentium indulgemus, quatenus donationes beneficiorum illorum, auctoritate sedis apostolice, appellatione remota, decernens irritas, et inanes, beneficia ipsa personis idoneis canonice ualeas assignare.  Nulli ergo . . . nostre concessionis, etc. Si quis autem, etc.

Datum Rome, apud Sanctum Petrum, Idibus Februarii, anno nono.



CCLXIX. EIDEM  . Confirmatur institutio quarumdam ecclesiarum. 

Iustis petentium, etc., usque complere. Cum igitur, Lut. predecessor tuus  , tempore, quo gratiam et communionem apostolice sedis habebat, ecclesiam Beati Petri Magdeburgensis conuentualem prouida deliberatione statuerit, tribus mansis in Sedorp, decem libris Magdeburgensis monete in uilla Wortune, uno manso in Walteresdorp, decima  in Willebeke, uiginti et uno mansis in Pokeriz, uiginti quinque mansis in uilla Mentiz, ecclesia Sancti Michelis in suburbio Magdeburgensi, ab ipso, et, ab Henrico Angariensi preposito, tribus areis in eadem ciuitate, Ecclesie liberaliter collatis eidem, nos, tuis precibus inclinati, institutionem ipsam, et donationem possessionum earum, sicut rationabiliter ac prouide facte sunt, ratas habentes, easdem auctoritate apostolica confirmamus, et presentis scripti patrocinio communimus. Nulli ergo . . . nostre confirmationis, etc. Si quis autem, etc.

Datum Rome, apud Sanctum Petrum, XIu Kalendas Martii, anno nono.



CCLXX. . . . ABBATI DE SICHEN, HALBERSTATENSIS DIeCESEOS . . . SCHOLASTICO SANCTI SEBASTIANI, ET MAGISTRO ARNOLDO, PLEBANO SANCTI IOANNIS MAGDEBURGENSIS. Ut inquirant super excessibus prepositi de Hunoldesbur, et referant. 


Super speculam Domini constitutos, cum ea de personis ecclesiasticis nostris auribus referuntur, per que nostrum ministerium blasphematur, nos oportet descendere, ac uidere, illius exemplo, qui cum uillico diffamato posuit rationem, et comperto, quod bona dissipasset ipsius, a uillicatione remouit eumdem. Sane, ad nostram noueritis audientiam peruenisse quod Albertus, prepositus de Hunoldesbure, et Rodulfus de Ranis, canonici Magdeburgensis Ecclesie, super quibusdam criminibus per  totam Magdeburgensem prouinciam sunt publice infamati. uolentes igitur, iuxta quod speculationis officium postulat, ueritatem plenius indagari, discretioni uestre per apostolica scripta precipiendo mandamus, quatenus, si est ita, inquiratis super excessibus illis, appellatione remota, plenius ueritatem, et gratia, odio, et timore postpositis, que inueneritis fideliter conscribentes, sub sigillis uestris ad nostram presentiam transmittatis, ut, per uestram relationem instructi, prout procedendum super his  fuerit, auctore Domino procedamus. Quod si non omnes, etc., duo uestrum, etc.

Datum Rome, apud Sanctum Petrum, XIII Kalendas Martii, anno nono.



CCLXXI. EPISCOPO  , ET CAPITULO LEMOuICENSIBUS. Ut R. de Turribus in canonicum et fratrem recipiant. 

De facili perpendere non ualemus, utrum preces, quas pro dilecto filio, R. de Turribus, canonico Sancti Aredii, uobis misimus, in ipsum inuidiam exercendo, an aduersum nos committendo ingratitudinem, repuleritis, cum, in altero, probi uiri declinasse consortium, et in reliquo, de nostro nobis in  ipso reddere denegando, inobedientie uideamini commisisse peccatum. Sane, cum uobis dederimus in mandatis, ut ipsum, ob reuerentiam Beati Petri et nostram, in canonicum admitteretis et fratrem, uos, nec ad preces nostras debitum habentes cum deuotione respectum, nec eiusdem clerici meritum attendentes, qui, sanguinis et uirtutum luce conspicuus, dignus est uestro consortio, nisi suo uos forsitan existatis indigni, utpote qui carissimam in Christo filiam nostram, I. Anglie reginam illustrem, linea consanguinitatis attingere, morumque noscitur honestate pollere, mandatum nostrum efficere noluistis, quanquam personam eius, utpote uobis notam, reddideritis commendatam, sicut dilecti filii . . . abbas de Petrosa  , et . . . prior S. Ioannis de  Cola, qui super eius receptione nostra uos auctoritate monuerant, per suas nobis litteras retulerunt. Licet igitur ex hoc ipso, quod in personam clerici memorati nequaquam aliquid excepistis, sed potius commendastis eamdem, ad receptionem ipsius ineuitantius cogere uos possemus, uolentes tamen per nostram mansuetudinem uestram sibi gratiam procurare, discretioni uestre per iterata scripta mandamus, et districte precipimus, quatenus hac saltem uice prenominatum clericum in fratrem et canonicum admittatis, ac fraterna curetis affectione tractare; sollicite prouisuri, quod preceptum nostrum, faciendo de necessitate uirtutem, taliter impleatis, ut ad exsecutionem ipsius per alium non oporteat uos compelli. Alioquin, uenerabili fratri  nostro . . . episcopo Xanctonensi  , et dilectis filiis . . . thesaurario, et Elie de Grecia, canonico Engolismensi, per scripta nostra dedimus in preceptis, ut, nisi rationabilem causam obiicere curaueritis et probare, propter quam id non possitis, uel non debeatis implere, ipsi uos ad hoc, sublato cuiuslibet contradictionis et appellationis obstaculo, per censuram ecclesiasticam compellere non postponant.

Datum Rome, apud Sanctum Petrum, XI Kalendas Martii, anno nono.



INNOCENTII III ROMANI PONTIFICIS EPISTOLARUM SIuE REGESTORUM LIBER DECIMUS. PONTIFICATUS ANNO X, CHRISTI 1207.



I. ABBATI EuESHAMENSI. Remittit A. monachum suum excommunicatum, cum eo super certis dispensandum. 


In nostra presentia constitutus dilectus filius A, monachus, nobis lacrymabiliter explicauit quod cum olim apud monasterium de Chich professionem fecerit regularem, inimico humani generis instigante ab eodem loco licentia non petita recessit, asportans secum quamdam pecunie quantitatem: qui licet propter excessus huiusmodi fuisset excommunicationis uinculo innodatus, ad tuum tamen monasterium ueniens, habitum ibidem monachalem  assumpsit. Cumque tibi postmodum in secreta confessione que premisimus intimasset, et tu apud dictum abbatem de Chich precibus institisses ut eidem A. beneficium absolutionis impenderet, nec ille annueret postulatis, tu eumdem A. ad monasticam professionem admittens, ipsum fecisti in presbyterum ordinari. Et quamuis tempore procedente inter uos discordie occasione suborta ipsum A. ab exsecutione sacerdotalis officii suspendisses, concordia tamen inter uos postea reformata, eumdem A. cum tuis litteris ad sedem apostolicam destinasti, ut tam absolutionis quam dispensationis beneficium obtineret. Qui de mandato nostro a dilecto filio nostro I tituli Sancti Stephani in Celio monte presbytero cardinali absolutione obtenta, cum ad te  cum eiusdem cardinalis litteris rediisset, ipsum, antique discordie non oblitus renuisti recipere  redeuntem, quinimo eum habitum compulisti deponere monachalem. Nolentes igitur quod idem A. huius occasionis obtentu materiam habeat ulterius euagandi, ipsum ad tuum monasterium duximus remittendum; per apostolica tibi scripta precipiendo mandantes quatenus ipsum patiaris ibidem in monastico habitu Domino famulari, cum eodem, prout expedire uideris, dispensando.

Datum Rome, apud Sanctum Petrum, II Kal. Martii anno decimo.



II. ABBATI ET CONuENTUI SANCTI uEDASTI ATREBATENSIS. Confirmatur eis priuilegium Alexandri PP. super prohibitione concessionis aliquarum prebendarum quas canonici B. Petri recipiebant. 


Quanto religiosi uiri ad conseruationem propositi sui maiori secessu indigent et quiete, tanto propensius secularibus uiris est omnis occasio amputanda, qua eorum pacem ualeant impedire. Cum ergo felicis recordationis Eugenius papa predecessor noster auctoritate apostolica prohibuerit, ne prebendas illas quas canonicis secularibus in ecclesia Beati Petri de mensa uestra consueuistis conferre, concederetis alicui, eorum aliquo decedente, sed ad usus fratrum ecclesie uestre sine aliqua contradictione redirent, ita tamen ut hac occasione prefata ecclesia diuinorum nequaquam celebratione careret, et hoc quidem Alexander papa duxerit confirmandum; nos eorum uestigiis inherentes,  idipsum auctoritate apostolica confirmamus, statuentes ut illud futuris temporibus inuiolabiliter  obseruetur. Nulli ergo . . . nostre confirmationis et constitutionis, etc. Si quis autem, etc.

Datum Rome, apud Sanctum Petrum, u Kal. Martii, anno decimo.



III. EISDEM. Irritatur quidam processus et confirmantur quedam indulgentie. 

Cum super processu a dilecto filio. . . archidiacono et Gualtero Scholare Tornacensibus habito super causa que de prebendis ecclesie Sancti Petri inter uos et quosdam Atrebatenses clericos uertebatur, coram nobis esset hinc inde diutius disputatum, postulantibus dictis clericis ut sententiam  ab eisdem iudicibus promulgatam apostolico dignaremur munimine roborare; uobis autem in contrarium respondentibus quod eadem sententia irrita debebat inanisque censeri, utpote contra indulgentiam felicis recordationis Eugenii pape predecessoris nostri, que demum per bone memorie Alexandrum papam predecessorem nostrum exstitit confirmata, perperam lata fuerat, licet predicti iudices indulgentiam ipsam in bulla, charta, et stylo, circumstantias attendentes, multiplici se dixerint habuisse ratione suspectam, nos iis et aliis diligenter auditis et plenius intellectis, quia cognouimus indulgentiam prelibatam nullum falsitatis indicium continere, ac iudices supradictos contra ipsam in eodem negotio perperam processisse, processum  eorum in irritum duximus reuocandum, et prefatam indulgentiam approbantes, ipsam iussimus confirmari. Nulli ergo . . . nostre diffinitionis etc. Si quis autem, etc.

Datum Rome, apud Sanctum Petrum, Iu Kal. Martii, anno decimo.



Iu. ABBATI SANCTI AUBERTI, . . . . CANTORI, ET MAGISTRO R. DE BEKEREL CANONICO CAMERACENSI. Ut Hugonem subdiaconum ad canonicatum et prebendam Ecclesie Brugensis uacantem recipi faciant. 

Dilecti filii . . . Sancti Frambaldi decanus, et magistri I. peta et II. de Aurelianis canonici Siluanectenses,  per suas nobis litteras intimarunt quod cum bone memorie . . . prepositum et dil . . . fil . . . decanum et capitulum Brugenses, quibus pro dil. fil. Hugone subdiacono direximus scripta nostra, auctoritate apostolica mouere ac inducere curauissent ut ipsum iuxta mandati nostri tenorem in Ecclesia sua reciperent in canonicum et in fratrem, et dictus prepositus prebendam, si qua uacaret ibidem, ei liberaliter assignaret, ipsi, pro eo quod nulla prebenda in Ecclesia ipsa uacabat, et de uacatura in nostris litteris mentio non fiebat, mandatum apostolicum prorsus irritum iudicarunt. uerumtamen prepositus idem adiunxit quod si predictus subdiaconus sue se super hoc exponeret uoluntati, taliter prouideret eidem quod de ipso  iuste conqueri non ualeret, cui etiam capitulum repromisit quod quandocunque ipsorum prepositus in corum Ecclesia aliquam prebendam conferret eidem, ipsi stallum in choro et locum in capitulo et alia que ad eosdem pertinent liberaliter assignarent. Sed tamen idem prepositus postmodum mandatum apostolicum exsequi non curauit. Ceterum subdiaconus memoratus, cum prefato preposito uiam uniuerse carnis ingresso capitulum quemdam eiusdem Ecclesie canonicum in prepositum nominassent, ne ipsius prebenda alii conferretur, ad sedem apostolicam appellauit. Nolentes igitur quod de prefato subdiacono misericorditer inchoauimus relinquere inexpletum, discretioni uestre per apostolica scripta precipiendo mandamus quatenus  memoratos decanum et capitulum et prepositum, si quis interim fuerit institutus, ut eum ad prebendam uacantem in Ecclesia eorumdem recipiant in canonicum et in fratrem, ipsi stallum in choro et locum in capitulo assignantes, monitione premissa, per districtionem ecclesiasticam, sublato cuiuscunque contradictionis et appellationis obstaculo, compellatis. Testes autem qui fuerint nominati, etc. Quod si non omnes, etc., duo uestrum, etc.

Datum Rome, apud Sanctum Petrum.



u. NOBILI uIRO B. DUCI SAXONIAE. Recipitur ipse cum bonis suis sub protectione apostolice sedis. 


Cum iuxta canonicas sanctiones non sit contra quempiam procedendum nisi confessus fuerit uel conuictus, aut notorius sit eius excessus, uel ipse contumax appareret, aut publice infamatus; nos qui iuris ordinem uolumus, sicut conuenit, obseruare, auctoritate presentium tibi duximus concedendum quod si aliquid aduersum te contra prescriptum ordinem a nobis apparuerit impetratum, tibi per illud, tanquam subreptum, nullum preiudicium generetur; personam tuam, cum iis que in presenti rationabiliter possides, aut in futurum iustis modis prestante Domino poteris adipisci, suscipientes sub protectione apostolice sedis, tanquam  principem catholicum et deuotum. Nulli ergo . . . nostre concessionis et protectionis infringere, etc. Si quis autem, etc.

Datum Rome, apud Sanctum Petrum, u Non. Martii, anno decimo.



uI. SOPHIAE ABBATISSAE QUINDELINGEBURGENSIS MONASTERII, EIUSQUE SORORIBUS TAM PRAESENTIBUS QUAM FUTURIS REGULARITER SUBROGANDIS IN PERPETUUM. Monasterium ipsum Romano pontifici immediate subiectum et quedam alia eisdem conceduntur, saluo semper censu anno unius libre argenti. 

Prudentibus uirginibus, que sub habitu religionis  per opera sanctitatis iugiter se preparant ire obuiam Sponso, presidium debet apostolicum impertiri, ne forte cuiuslibet temeritatis incursus aut eas a proposito reuocet, aut robur, quod absit! sacre religionis infringat. Eapropter, dilecte in Christo filie, uestris iustis postulationibus clementer annuimus, et prefatum Quindelingeburgense monasterium, quod beati Petri iuris existit, et ab illustris memorie Henrico rege fundatum est, et sub annuo censu unius libre argenti Ecclesie Romane oblatum, ad exemplar felicis recordationis Agapiti, Ioannis, Siluestri, Innocentii, et Lucii predecessorum nostrorum Romanorum pontificum sub beati Petri et nostra protectione suscipimus, et presentis scripti priuilegio communimus. In primis siquidem  statuentes ut ordo canonicus, qui secundum Deum et beati Augustini Regulam in eodem monasterio noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presenti iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uobisque succedentibus et illibata permaneant. Innouamus etiam et omnimodis prohibemus ut nulli unquam persone uel Ecclesie, preterquam Romane Ecclesie, idem monasterium submittatur. Sed nec alicui regum aliqua licentia pateat illud in beneficium dare. Obeunte uero te nunc eiusdem loci abbatissa,  uel earum aliqua que tibi successerit, nulla ibi qualibet subreptionis astutia seu uiolentia preponatur, nisi quam sorores communi consensu, uel sororum pars consilii sanioris, secundum Dei timorem et beati Augustini Regulam prouiderint eligendam. Sicut autem prefatum monasterium soli tantum Romano pontifici subiacere statuimus, ita nichilominus de personis tam clericorum quam laicorum seu ceteris rebus ad eumdem locum generaliter pertinentibus, et uestro seruitio deputatis, presenti decreto sancimus sicut eorumdem predecessorum nostrorum sanctione noscitur institutum. Simili quoque modo decernimus ut claustrum Sancte Marie in monte secundum beati Benedicti Regulam,  et claustrum Sancti Quichberti in prefato loco Quidelingeburch, necnon claustrum Sancti Nicolai in Winethusen, secundum Deum et beati Augustini Regulam ordinentur. Uniuersa insuper que sunt ecclesie Sancti Michelis archangeli site in loco qui uocatur Lapis Sancti Michelis, ex bonis bone memorie Burchardi militis, uobis et eidem uestre Ecclesie nichilominus confirmamus. Adiicientes etiam, ut quicunque Deo ibi seruire decreuerint, sine proprio communiter et regulariter uiuant, et semper sub Quidelingeburgensis monasterii, sicut hactenus, iure ac dispositione consistant. Idipsum quoque de ecclesia Sancti Ioannis Baptiste sita in Quidelingeburch et hospitali domo ad suscipiendos pauperes iuxta eam presenti scripto statuimus  uerumtamen ibidem presbyter religiosus et sapiens statuatur qui etiam pauperum curam gerat. Exceptis quoque excommunicatis et interdictis, si quis ibi sepeliri desiderat, nequaquam prohibeatur, iustitia nimirum matricis Ecclesie ac reuerentia salua. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura. Salua sedis apostolice auctoritate. Ad indicium autem quod idem monasterium Beati Petri iuris existat, unam libram argenti annis singulis, nomine census, nobis nostrisque successoribus  persoluetis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum congrua satisfactione correxerit, etc. usque subiaceat ultioni. Cunctis autem eidem loco sua iura seruantibus sit pax Domini nostri Iesu Christi, qua, etc., usque in finem.

Datum Rome apud Sanctum Petrum, per manum Ioannis Sancte Marie in Cosmidin diaconi cardinalis, S. R. E. cancellarii, Non. Martii, indictione IX, Incarnationis Dominice anno 1206, pontificatus uero domini Innocentii pape III, anno decimo.



uII. CAPITULO MAGDEBURGENSI. Prohibetur eis ne certa iura et bona eorum, aliis quam canonicis uendere uel locare ualeant. 


uenerabilis frater noster Albertus archiepiscopus uester nobis humiliter supplicauit ut inhibere uobis auctoritate apostolica dignaremur ne quis uestrum curias uel claustrales areas, que uendi debent tantummodo canonicis Magdeburgensibus uel locari, personis aliis donare, uendere uel locare presumat. Nos igitur eius precibus inclinati, auctoritate uobis presentium inhibemus ne curias uel areas supradictas aliis quam concanonicis uestris presumatis donare, uendere uel locare; dummodo ipsi iustum  pretium offerant pro eisdem.

Datum Rome, apud Sanctum Petrum, II Non. Martii, anno decimo.



uIII. ALBERSTADIENSI ET MERSEBURGENSI EPISCOPIS, ET ABBATI SANCTI IOANNIS IN MONTE MAGDEBURGENSI. Quod presbyteros et alios uiros idoneos in ipsa Ecclesia in canonicos et fratres recipere non recusent non obstante priuilegio quondam eis concesso 

uenerabilis frater noster Magdeburgensis archiepiscopus sua nobis insinuatione monstrauit quod cum bone memorie Benedictus et Ioannes pape  predecessores nostri canonicis Magdeburgensibus ministrantibus altari maiori in quibusdam festiuis diebus sandaliorum usum duxerint concedendum, sicut in ipsorum priuilegiis continetur, plerique canonicorum, illius occasione indulti, aiunt neminem ad illius altaris ministerium debere admitti qui non fuerit cum sandaliis ordinatus, propter quod presbyteros discretos pariter et honestos, qui possent eidem ecclesie utiliter deseruire, in fratres et canonicos assumere contradicunt. Cum igitur ex gratia sibi ab apostolica sede collata iidem sumere non debeant materiam malignandi, discretioni uestre per apostolica scripta mandamus quatenus facientes uobis dictum priuilegium presentari, et eo diligenter inspecto, si nichil aliud de sandaliis contineatur  in ipso nisi quod ministri altaris eis certis diebus utantur, auctoritate nostra Magdeburgensi capitulo iniungatis ut propter hoc presbyteros idoneos et alios uiros honestos, cum necesse fuerit, in fratres et canonicos recipere non recusent. Alioquin etiam archiepiscopus suus in eodem non celebraret altari, cum non fuerit a nobis in sandaliis ad officium sacerdotale promotus, cum nos neminem cum sandaliis in presbyterum ordinemus; sed utentem sandaliis in episcopum consecramus. Quod si non omnes, etc., duo uestrum, etc.

Datum Laterani, uIII Idus Martii, anno decimo.



IX. MAGISTRO GERuANDO. Confirmatur collatio sibi facta cuiusdam prebende Magdeburgensis. 


Licet causam que uertitur inter uenerabilem fratrem nostrum Albertum archiepiscopum et quosdam canonicos Magdeburgenses super collatione quarumdam prebendarum ab eodem archiepiscopo facta, quarum una tibi ab ipso exstitit assignata, uenerabilibus fratribus nostris . . . Merseburgensi et bone memorie . . . Brandeburgensi et . . . Hauelbergen. episcopis commiserimus fine canonico terminandam, nos tamen deuotionem quam erga personam nostram et Romanam Ecclesiam habere dignosceris  attendentes, intuitu quoque probitatis et litterature tue, ita duximus prouidendum, ut si ad archiepiscopum ipsum, eo tempore quo dictam prebendam tibi contulit, ipsius donatio pertinebat, quod circa te factum est de ipsa prebenda, in sua permaneat firmitate. Quod si ad nos tunc erat ipsius donatio deuoluta, de speciali gratia eam tibi duximus conferendam. Cum igitur secundum utrumlibet modum eam te uelimus habere, nos ipsam tibi auctoritate apostolica confirmamus, et presentis scripti priuilegio communimus. Decernimus ergo ut nulli omnino hominum liceat hanc paginam nostre prouisionis et confirmationis infringere uel ei ausu, etc. Si quis autem, etc.

Datum Laterani, uI Idus Martii, anno decimo.



X. CAPITULO MAGDEBURGENSI. Super eodem, et pro eodem G. scribitur ut eum recipiant et admittant. 


Licet causam que inter uenerabilem fratrem nostrum Albertum archiepiscopum uestrum et quosdam ex uobis uertitur super collatione quarumdam prebendarum ab eodem archiepiscopo facta, etc., in eumdem modum usque confirmamus. Quocirca uniuersitati uestre per apostolica scripta precipiendo mandamus quatenus magistrum ipsum iuxta Ecclesie uestre consuetudinem recipientes in canonicum et in fratrem, eumdem fraterna caritate tractetis.

 Datum, ut in alia.



XI. ALBERTO MAGDEBURGENSI ARCHIEPISCOPO. Super eodem et pro eodem G. 

Licet causam que inter te ac quosdam Magdeburgenses canonicos, etc., in eumdem modum usque confirmamus. Quocirca fraternitati tue per apostolica scripta precipiendo mandamus quatenus eidem stallum in choro et locum in capitulo auctoritate nostra, sublato cuiuslibet contradictionis et appellationis obstaculo, studeas assignare.

Datum, ut in alia.



XII. . . MERSEBURGENSI EPISCOPO ET . . BRANDEBURGENSI ET . . . HAuELBURGENSI ELECTIS. Super eodem. 


Licet causam que inter uenerabilem fratrem nostrum Albertum archiepiscopum et quosdam canonicos Magdeburgenses uertitur, etc., in eumdem modum usque confirmamus. Quocirca discretioni uestre per apostolica scripta precipiendo mandamus quatenus memoratum magistrum possessione ipsius prebende facientes auctoritate nostra, sublato appellationis impedimento, gaudere, contradictores per censuram ecclesiasticam appellatione postposita compescatis. Quod si non omnes, etc.,  duo uestrum, etc.

Datum, ut in alia.



XIII. ULRICO CLERICO. Confirmatur custodia S. Petri in Leodio sibi collata. 

Cum a nobis petitur quod iustum est et honestum, etc., usque perducatur effectum. Eapropter. dilecte in Domino fili, tuis iustis precibus inclinati, custodiam Sancti Petri in Leodio, quam ex concessione uenerabilis fratris nostri H. Leodiensis episcopi te asseris assecutum, sicut eam iuste possides et quiete, auctoritate tibi apostolica confirmamus,  et presentis scripti priuilegio communimus. Nulli ergo nostre confirmationis, etc. Si quis autem, etc.

Datum Rome, apud Sanctum Petrum, uI Non. Martii, anno decimo.



XIu. LUCAE ABBATI ET CONuENTUI BURGULIENSI. Datur certus modus uiuendi et regendi monasterium ad relationem nonnullorum, quibus correctio exstiterat commissa. 

Ad euellendum et destruendum, edificandum pariter et plantandum, super gentes et regna disponente Domino constituti, iis tenemur robur apostolicum impertiri que inter uiros religiosos, pro  resecanda dissolutionis materia et uirtutibus coalendis, deliberatione prouida statuuntur, ut in odorem unguentorum Domini pede currant adolescentule inoffenso, et liberius secus pedes Domini sedeant cum Maria. Eapropter, dilecti in Domino filii, uestris precibus inclinati, ea que dilecti filii . . de Sauigneio et . . de Claromonte abbates Cisterciensis ordinis, et P. de Butera canonicus Andegauensis, quibus correctionem monasterii uestri duximus committendam, pro informatione religionis et utilitate monasterii uestri uobis consentientibus prouide statuerunt, auctoritate apostolica confirmamus, et presentis scripti priuilegio communimus, constitutiones ipsas, prout in eorum authentico continetur, ad euidentiam pleniorem de uerbo ad uerbum huic  nostre pagine inserentes.

»Statuimus pro bono pacis et amore religionis quod abbas, qui plus debet prodesse quam preesse et discipulos suos magis exemplo quam uerbo docere, semper pauset in dormitorio, nisi fuerit infirmus aut minutus, uel aliqua manifesta necessitas exegerit, uel magnum laborem sustinuerit. Nec abbas nec aliquis monachus habeat coopertorium nisi de agniculis uel catis uel uulpibus, et cum panno nigro uel albo ordinato. Sepius comedat in refectorio; et si in camera comederit, comedat cum fratribus siue clericis et laicis. Longas autem uigilias post completorium prohibemus. Nullus monachus comedat in infirmaria sine licentia abbatis  uel prioris. Nullus clericus uel laicus comedat nisi in hospitio; exceptis seruientibus, qui comedere poterunt in suis officinis, nisi fuerint excellentes persone. Abbas sepius intersit diuinis officiis, et sedeat in claustro causa edificationis. Non donet redditus uel possessiones, uel aliquid quod a monacho bene et ad utilitatem Ecclesie ministrari possit, parentibus suis uel aliis. Non sit sumptuosus circa parentes suos uel alios in expensis uel donis. In omnibus negotiis suis uel uisitandis obedientiis sit contentus quinque aut sex equitaturis, nisi forte aliquos bonos uiros causa consilii uocauerit. Non exigat munera a prioribus pro dono prioratuum. Non amoueat aliquem de prioratibus uel baliis dum bene fuerit, nisi causa eminentis utilitatis, et hoc  faciat cum consilio seniorum. Non sustineat destructorem, sed amoueat, et puniat regulariter, ut ceteri terreantur. Prouideat ordinate in omnibus necessariis omnibus fratribus, moderate et honeste, et non tamen superflue, et prouideri faciat a prioribus. Redditus et possessiones collatas uel acquisitas tam olim quam in posterum non alienet a locis quibus dabuntur, sine consilio capituli. Non donet pensionem alicui nisi de speciali mandato domini pape. Non accipiat mutuum ultra uiginti quinque libras Andegauensis monete sine sigillo et conscientia capituli. Non faciat plegium pro aliquo. Non inuadiet thesaurum uel possessiones Ecclesie nisi cum consilio seniorum, et conuocatis prioribus exterioribus infra unam dietam manentibus. Nec  aliquam institutionem faciat nisi in generali capitulo quod celebratur in festo apostolorum Petri et Pauli. Si qua minora gerenda sunt per annum, consilio seniorum utatur; et quod melius iudicauerit, faciat. Nullam obedientiam uel baliuam teneat abbas in manu sua, sed quam citius poterit, priorem uel bailiuum constituat idoneum, preter hospitium et camerariam, que sibi poterit retinere, si uoluerit. Non committantur alicui duo officia uel prioratus, quandiu quilibet monachus eos utiliter administrare poterit; nec donet eos ad uitam uel ad certum terminum, nec donet eos extraneis monachis. Omnes baliuas tam in capite quam in membris, que per monachos administrari possunt ad honorem et utilitatem Ecclesie clericis uel laicis  secularibus non committat, nec a prioribus committi permittat. Quod uero per monachos administrari non potest, per condonatos idoneos administretur. Omnes tam priores quam claustrales intus et exterius communitatem firmiter teneant in monasterio, in dormitorio, in refectorio. Nec aliquis in refectorio sumat nisi communes cibos. Infirmaria suos redditus habeat. Infirmarius et piscinarius abbatie a capitulo eligantur. De priori abbatie faciat abbas secundum antiquam consuetudinem. Sigillum capituli statuimus et precipimus ut custodiatur sub tribus clauibus; quarum unam habeat abbas; duo electi in generali capitulo et iurati alias duas custodiant, nec aliquid in eo sigillent nisi de assensu  presentis capituli, et hoc ipsum in sequenti capitulo generali recitetur. Abbas, uel prior abbatie, cum aliquo monacho honesto et discreto ad preceptum abbatis singulis annis omnes semel obedientias uisitet; et si quid inuenerit corrigendum, corrigat, et quod correxerit, uel corrigendum reliquerit, abbati et capitulo renuntiet generali. Singulis annis in generali capitulo tam abbas quam baliui et priores reddant rationem de statu et debito officiorum suorum preteriti et presentis anni, et status et debita in scriptum redigantur; et cum sigillo capituli custodiantur, in capitulo sequentis anni recitanda. Nec abbas nec aliquis de prioribus aliquos redditus uendat uel inuadiet nisi ad presentem annum. Si feodus uel alius redditus quoquo modo  acciderit, non detur uel uendatur extraneis, sed cellario remaneat. Similiter ornamenta sacriste reddantur, libri armario. Ad accusationem secularium clericorum uel laicorum monachi non condemnentur, nisi crimen sit notorium. Nec aliquis nisi presens iudicetur, uel damnetur, nisi fuerit contumax. Omnes condonati in habitu et in tonsura a secularibus discernantur. Pueri non recipiantur infra quindecim annos. Post quintumdecimum annum per triennium in custodia teneantur. Nullus monachus induatur camisiis, sed staminiis tantum, nec utatur stiualibus attingentibus ultra genu.«

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit,  indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uII Id. Martii, anno decimo.



Xu. EPISCOPO ET . . . DECANO PARISIENSI. Ut procedant contra quosdam falsarios, pena illos circa falsarios edita puniendo. 

uestra prudentia nos consuluit utrum ab apostolica sede processerit huiusmodi decretalis allegata nuper in iudicio coram uobis, quam de uerbo ad uerbum nobis in hac forma scripsistis.

 »Quisquis in suis dubitationibus a nobis sperat remedium posse conferri, prona nos conuenit animositate prestare. Discretionem igitur tuam non immerito commendamus, pro eo quod questionibus uanis et inutilibus uis finem imponere, que in foro tuo sepissime cum magna legum altercatione discutiuntur, ecclesiastice utilitati consulendo, et subiectorum utilitati prouidendo. Ex tuarum itaque inquisitione questionum nobis innotuit quod quidam, causa coram suo ordinario non mota, uel causa mota, pretermissa appellatione, ad sedem apostolicam accedentes, ad iudices alterius prouincie litteras impetrant. Cum autem rei citati coram iudicibus apparent, eorum examen declinare contendunt;  quandoque contra aduersarios excipientes, quia eos primo non admonuerunt, et auctoritatem sui ordinarii postposuerunt, quandoque quia extranei iudicis expetere iudicium uel pati recusant. Nos autem ab animo tuo dubitationem auferre cupientes, constituimus ut si quis, pretermissa iudicis sui auctoritate ad nos accesserit, et litteras impetrauerit, nisi ad iudicem impetret ordinarium, ei nullum afferant penitus suffragium. Sacre uero leges dicunt, quibus auctoritatem debemus accommodare, quod si quis, spreto iudice prouincie ad imperatorem accesserit, nullum debet ei dare responsum, ne in hoc uideamur iura subuertere, ad quos potissimum pertinet ea tueri et fouere. De illis autem qui lite pendente litteras impetrant, iudicamus eorum impetrationem  illis non debere prodesse, cum priuilegium super re litigiosa impetratum non ualeat, maxime cum in sacris canonibus cautum inueniatur in medio litis sacras iussiones non impetrari. Si quis autem, dum lis examinatur, pragmaticum typum impetrauerit, ei prodesse nolumus. De illis autem qui ad iudices extraneos litteras impetrant, sancimus iuxta legum auctoritatem quod littere nullatenus debent effectum sortiri, nisi illi qui litigant, contra metropolitanum uel presidem prouincie causam habuerint; maxime cum iudices nostri temporis amorem Dei amori mundi quandoque postponunt, non animaduertentes quod occisores corporis non sunt timendi contra homines iustitiam impellentes. Illam autem dicimus prouinciam que iuxta Chalcedonense  concilium habet metropolitanum, et que certis limitibus est diuisa, ut Aquitania, Britannia, Normannia, et idem sit in similibus iudicium. Sane consuluisti utrum illi dande sint inducie deliberationis qui coram iudice ordinario eas obtinuit, cum coram iudice delegato reus apparet. Ad quod utique respondemus quod cum a nobis ad appellationem rescriptum est, dilationem tribui non licebit, eadem ratione qua in presentia nostra tribui non solet. Ad hoc quod requiris utrum illi dande sint inducie qui nostrum rescriptum in litteris citatoriis insertum accepit, dicimus quod eas implorare non debet, iuxta Felicis pape decretum constituentis quod episcopi accusatis per scripta debent significare quid opponatur, ut parati ad responsionem ueniant;  maxime cum copiam nostri rescripti coram iudice delegato habeat et diligenter possit perspicere ubi de rescripto aliquid fuerit adiectum uel subtractum. De eo autem quod dubitas, quod interdum titulo donationis, interdum titulo uenditionis transferuntur uille, tum ad laicos, tum ad religiosos, quarum possessione laici ius patronatus sibi uindicant, utrum ad illos transferatur ius patronatus cum uniuersitate, ad hoc tale damus responsum, quod religiose persone in uillis acquisitis id uendicare possunt.«

Super quo uobis duximus respondendum quod quanquam in decretali seu potius concretali premissa contineri aliqua iuri consona uideantur, quibus temerarius fabricator ipsius sua mendacia colorauit,  nos tamen eam, utpote falsam, omnino respuimus et damnamus, discretioni uestre per apostolica scripta mandantes quatenus reuocato in statum debitum si quid eius occasione in fauorem utentis ea fuerit attentatum, actores ipsius, si potuerint reperiri, uel illos quos noueritis usos esse scienter eadem pena contra falsarios edita puniatis.

Datum Laterani, u Idus Martii, anno decimo.



XuI. HELIAE ABBATI ET CONuENTUI DE RADINGIA CLUNIACENSIS ORDINIS. Ipsum monasterium et bona eorum suscipiuntur sub protectione, et confirmantur eis priuilegia. 


Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos, tanquam pia mater, sue protectionis munimine confouere. Eapropter, dilecti in Domino filii, uestris iustis postulationibus gratum impertientes assensum, monasterium de Radingia, in quo diuino estis obsequio mancipati, cum omnibus bonis  que in presenti rationabiliter possidet aut in futurum iustis modis, prestante Domino, poterit adipisci, necnon et personas in eo Domino famulantes, sub beati Petri et nostra protectione suscipimus. Specialiter autem ecclesias, capellas, terras, possessiones, et redditus, libertates et immunitates, et omnia alia que concessione pontificum, largitione regum uel principum, seu etiam emptione uel donatione ac oblatione fidelium, aut aliis iustis modis estis hactenus assecuti, sicut ea omnia iuste ac pacifice possidetis, auctoritate uobis apostolica confirmamus, et presentis scripti priuilegio communimus, districtius inhibentes ne quis super priuilegiis predecessorum nostrorum Romanorum pontificum uos aut  monasterium uestrum temere molestare presumat. Nulli ergo . . . nostre protectionis, confirmationis et inhibitionis infringere, etc. Si quis autem, etc.

Datum Rome, apud Sanctum Petrum, Iu Kal. Martii, anno decimo



XuII. EISDEM. Indulgetur quod liceat eis bona monasterii alienata reuocare. 

Cum ex illorum incuria qui monasterio uestro per tempora prefuerunt, et damnosa taciturnitate conuentus, qui plerumque factis eorum contradicere non est ausus, contra ipsius monasterii priuilegia  nonnulla de honis eius alienata dicantur in ipsius graue preiudicium et iacturam, uolentes indemnitatibus suis paterna sollicitudine precauere, presentium uobis auctoritate concedimus ut que sic ab eodem monasterio alienata fore noscuntur, liceat uobis ad ipsum legitime reuocare. Nulli ergo . . . . . nostre concessionis, etc. Si quis autem, etc.

Datum, ut in alia.



XuIII. ABBATI DE RADINGIA. Ut in exterioribus monasterii procurationibus liceat sibi fratres professionis in religione approbatos absque contradictione constituere et reuocare prout sibi uidebitur. 

Iustis petentium desideriis, etc., usque assensu,  presentium tibi auctoritate concedimus ut in exterioribus monasterii tui procurationibus liceat tibi, cum consilio capituli uel maioris aut sanioris partis ipsius, fratres professionis uestre in religione probatos, industrios ac discretos absque contradictione cuiuslibet, sicut eidem monasterio expedire uideris, constituere, ac iterum exigente utilitate, uel urgente necessitate, cum tibi bene placuerit, de simili fratrum consilio reuocare. Ita sane quod res, possessiones, redditus et prouentus monasterii memorati non nisi per manus fratrum, qui tibi et capitulo tuo de sibi commissis, prout debitum est, respondeant, disponantur. Nulli ergo . . . nostre concessionis, etc. Si quis autem, etc.

Datum Laterani, uI Id. Martii, anno decimo.



XIX. MAIORI DECANO PRIORIBUS ET CAETERIS CLERICIS COLONIENSIBUS. Aduersis tribulationibus afflicti confortantur et inducuntur ut robustiores et intimidi existant. 


Licet Coloniensis Ecclesia in fauorem suum super negotio imperii nos induxerit, non nos ipsam, ac ideo plus nos ei quam ipsa nobis de ipso negotio imputare possimus; quia tamen postmodum fidelem eam inuenimus et deuotam, hoc ipsum quod in suo proposito constantiam conseruauit, ita gratum gessimus et acceptum, ac si sequentia, non de suo, sed  de nostro potius initio prouenissent. Utinam autem nunquam natus homo ille fuisset qui Ecclesiam et ciuitatem uestram turpitudinum suarum contagione fedauit, eamque pernitiosissimis factis suis in multiplicem difficultatem induxit! uere filius Belial, quandoquidem ipse lubricus et uersutus fuit, ipse uersipellis et perfidus, callida semper arte decipiens, bonis nostris initia fraudulenta suggessit, ut tanto demum facilius malignari posset in ipsis, quanto de opere quasi suo confidentes in eo familiaris peius offenderet inimicus, illius imitando uersutiam qui frequenter allicit nonnullos ad bonum, ut grauius malum eliciat ex eodem. Quia uero postquam draco ille proiectus est, per quem  Satan cribrandos uos quasi triticum expetiuit, nullatenus uestra fides defecit, quos aduersarius impulit, non uersauit, ariesque tentationum admotus constantie uestre murum non potuit penetrare. Cum igitur tanquam aurum in fornace Dominus suos probet electos, fornacem persecutionis instantis equanimiter ferre debetis; ut ex ea demum, si aurum estis, purius exeatis; ne si decoctionis examen usque ad probationem perfectam aurum uestre fidei non pertulerit, unde clarificari potuerat obscuretur; presertim cum ante quam fornax hec septuplum succendatur, potens sit Dominus mittere angelum sanctum suum, qui uobiscum in ipsam descendens, flammam ignis ex ea ministros proprios absumpturam excutiat, ac ipsam aspersione saluifici roris  exstinguat. Consolamini ergo, filii dilectissimi, consolamini, et pugnam quam suscitauit aduersus uos inueteratus dierum malorum hostis antiquus, forti animo sustinete, que procul dubio non certamen, sed ludus et umbra certaminis uobis esse uidebitur, si pugnatorem illum fortissimum attendatis qui cum omnes simul amisisset diuitias, peremptosque filios audiuisset, sub ruina quassate domus unum habuisse sepulcrum, succedentibus sibi malorum nuntiis, ad singulas plagas immobilis ferebatur; adhuc etiam ita grauiter in proprio corpore flagellandus, ut pelli sue consumptis carnibus os proprium adhereret, nec tamen cessaret Dominum labiis benedicere, que sibi tantummodo circa dentes fuerant derelicta. Unde profecto uos, quos fidelis Deus tentari nullomodo  patietur ultra quam ferre possitis, augere animum ac mentem conuenit ampliare, complendo illud de sapiente preconium:

Si fractus illabatur orbis,
Impauidum ferient ruine. 
Quoniam, etsi tribulationes uestre plurime uideantur, Dominus tamen uos de iis omnibus liberabit, et preter id quod in presenti uobis poterit retribuere, multo maius ab eo premium in futuro poteritis de patientia uestra sperare. Non enim condigne sunt huius seculi passiones ad futuram gloriam quam in uobis credimus reuelandam, in qua procul dubio uobis pro defensione iustitie inter illos merces eterna reddetur qui  persecutionem propter iustitiam patiuntur, et cum probati fuerint, coronam uite recipient, quam diligentibus se Dominus repromisit. Monemus ergo deuotionem uestram et exhortamur attente, per apostolica scripta mandantes, quatenus inter malleum positi et incudem, imminentem pressuram per patientiam eludatis: quia licet, ut naufragi, latrones in littore uideamini reperisse, ac iuxta prophetarum eloquia, fugientes ursum, extensam dexteram ad parietem morderi a colubro metuatis, a duobus tamen caudis fumigantium titionum, qui contra uos consilium inierunt, manere impauidos uos oportet. Deus enim, qui decipientem agnoscit, et eum qui decipitur non ignorat, consiliarios fatuos in stultum finem adducet; potensque soluere regum balteum  ac precingere fune renes eorum, super eos qui suis credunt uiribus principari despectionem effundet, et illos qui oppressi fuerant releuabit, ac sicut duxit nequam sacerdotem inglorium, ita supplantabit, cum uoluerit, optimatem. Proinde patientes estote, ac libenter insipientes, cum sitis ipsi sapientes, feratis: quia per patientie clypeum aduersitatum instantium ictus frangere, ac per tolerantie murum cuncta poteritis persecutionum iacula superare. Bonum nempe certamen hactenus certauistis. Sed cum nonnisi qui legitime certauerit coronetur, ut de reliquo uobis corona iustitie reponatur, cursum uos decet perfecti operis consummare, quia nichil prodest in stadio cucurrisse, si ante quam comprehendatur  brauium, currere desinatur. Pensetis autem de quanto bono Scariotis ille ceciderit, qui nequaquam in perseuerantie bono stetit, quid Salomon amiserit, qui stabilitatem animi non seruauit; in quem casum Saul deuenerit, pro eo quod a proposito bono recessit. Et ut familiare magis exemplum in perseuerantia uos consolidet, consideretis in quam ruinam principem quondam uestrum uarietatis sue culpa deiecit; cuius attendendo ruinam, de sua faciatis uobis damnatione cantelam, quia scriptum est Sapiens de alieno uitio emendat suum, discendo uitare proprium per periculum alienum. Ex illa uero arbore parabolam addiscatis que siue ad austrum siue ad aquilonem ceciderit, ibi erit. Nam qui iudicat fines terre, ubi unumquemque inuenerit,  ibi eum procul dubio iudicabit. In uespera namque laudatur diei serenitas, et in fine status boni operis commendatur, quoniam non est magnum bonum incipere, sed perfectum finire. Multi enim aggrediuntur ardua, sed in uia deficiunt. Multi exeunt Babylonem, sed in itinere moriuntur. Perseuerantia quippe currentem remunerat, roboratque pugnantem. Hec est iusti talaris tunica, que ad pedum extremitatem extenditur. Hec est hostie cauda, que cum uictima simul offerri iubetur. Hec est operationis bone calcaneus, quem sapiens à serpente custodit. Hec est que res difficiles ad facilitatem reducit. Hanc ergo curetis et uos taliter custodire ut per eam faciliter illas difficultates uincatis in  quas, recedendo ab ipsa, uir instabilis et apostata uos induxit, pro certo sperantes quod adiuuante Domino sic intendimus in tentationibus uestris uobis in proximo subuenire quod ad instar euangelice mulieris, que cum pepererit filium, pressure non meminit, cum auxilium, quod exspectamus de celo, in uobis fuerit reuelatum, succedentibus prosperis, aduersitatum poteritis omnium obliuisci, nuntios uestros ad propria remissuri quam cito se facultas obtulerit opportuna. uirtutem quoque obedientie, que uictimis antefertur, non solum erga nos, uerum etiam erga uenerabilem fratrem nostrum Brunonem archiepiscopum uestrum fortes et intrepidi obseruetis; a qua si quis forsan apostatando discederet, tanquam reus criminis idololatrie, cui secundum  prophetam inobedientia comparatur, procul dubio puniretur.

Datum Laterani, III Id. Martii, anno decimo



XX. . . . TURONENSI ARCHIEPISCOPO, ETC. . . DE CHALOCEIO, ETC. . . DE ORATORIO ABBATIBUS ORDINIS CISTERCIENSIS ANDEGAuENSIS DIeCESIS. Ut Hilarium abbatem Burguliensem ad accedendum ad monasterium S. Iouini inducant et compellant pro fructuosa penitentia sibi iniuncta in eo peragenda. 

Ex parte dilectorum filiorum. . . abbatis et conuentus Burguliensis fuit propositum coram nobis  quod Hilarius quondam monasterii sui abbas, per diuersas discurrens prouincias, et conuersationis pristine flagitia non abhorrens, per fautores et complices suos ac quosdam uicinos abbates Turonensis et Andegauensis diecesum, qui eum dicuntur in suis iniquitatibus confouere, domos et redditus Burguliensis monasterii sibi et suis instanter postulat assignari; ut sic locum et uocem obtinens in monasterio memorato, eiusdem tranquillitatem ualeat perturbare. Quod quoniam abbas et conuentus predicti sibi concedere denegant, cum eius malitiam plenarie sint experti, consanguinei, complices, et fautores ipsius earumdem et Pictauiensis diecesum bona monasterii diripiunt uiolenter, et quorumdam falsorum debitorum occasione pretenta contumelias  monachis inferunt et iacturas, plerisque illorum truncationem membrorum et necem aliis intentantes, propter quod quamplures eorum ad procuranda negotia monasterii non audent accedere, scientes illos nullum facinus abhorrere. In tantam enim uesaniam et audaciam proruperunt quod grangiam monasterii de nocte incendio deuastarunt, monasterium ipsum cum adiacente burgo eodem incendio uastaturi, nisi uentus contrarius diuina clementia excitatus flammas ignium auertisset. Cum igitur idem Hilarius ab administratione ipsius monasterii a nobis sententialiter exigente iustitia sit amotus, et ad penitentiam peragendam in monasterio Sancti Iouini de Marnis eumdem preceperimus commorari,  discretioni uestre per apostolica scripta precipiendo mandamus quatenus memoratum Hilarium, ut in claustro prefati monasterii Sancti Iouini resideat, et ibidem agat penitentiam fructuosam, iuxta quod eidem duximus iniungendum, nec extra ipsum monasterium euagetur, moneatis attentius et efficaciter inducatis. Alioquin ipsum ad id per excommunicationis sententiam, sublato appellationis obstaculo, cogere non tardetis; consanguineos, complices, et fautores ipsius a prefati monasterii et monachorum molestatione indebita et falsorum debitorum exactione, monitione premissa, per censuram ecclesiasticam, sublata appellatione, districte compescentes, et facientes eisdem de damnis et irrogatis iniuriis satisfactionem debitam exhiberi. Quod si non omnes,  tu, frater archiepiscope, etc.

Datum Laterani, XuI Kal. Aprilis, anno decimo.



XXI. ABBATI ET CONuENTUI BURGULIENSI. Mandatur et indulgetur ut concessiones et pensiones per Hilarium quondam eorum abbatem illicite factas reuocare possint. 

Ex parte uestra fuit propositum coram nobis quod Hilarius, quondam abbas monasterii uestri, sua potius quam que Iesu Christi sunt querens, ut sibi secularium fauorem acquireret et potentum, multis percipiendas a monasterio uestro concessit annuas pensiones, in ipsius monasterii preiudicium et grauamen;  quas etiam quidam eorum, seculari freti potentia, non uerentur a uobis per uiolentiam extorquere. Unde nobis humiliter supplicastis ut super hoc indemnitati monasterii uestri dignaremur misericorditer prouidere. Nos igitur uestris precibus inclinati, auctoritate uobis presentium indulgemus quatenus concessiones pensionum ipsarum ab eodem Hilario illicite factas appellatione remota legitime reuocetis. Nulli ergo . . . . nostre concessionis. . etc. Si quis autem, etc.

Datum, ut in alia.



XXII. . . . TURONENSI ARCHIEPISCOPO ET . . DE ORATORIO ET . . DE CHALOCEIO ABBATIBUS ORDINIS CISTERCIENSIS ANDEGAuENSIS DIeCESIS. Ut de debitis per contractum legitimum debitis tempore Hilarii quondam abbatis Burgulien. conquerentibus exhibere faciant iustitie complementum. 


Cum tibi, frater archiepiscope, ac uenerabilibus fratribus nostris . . Pictauiensi et . . Andegauensi episcopis dederimus in mandatis quatenus per uestras denuntiari dieceses faciatis ut si qui a tempore Hilarii quondam abbatis Burguliensis monasterii debita duxerint ab eodem monasterio requirenda, uestro se conspectui representent, discretioni uestre per apostolica scripta mandamus quatenus faciatis ab abbate ac conuentu monasterii memorati cuilibet super debitis conquerenti, usuris cessantibus,  iustitie plenitudinem exhiberi, eos qui super debitis monasterium ipsum aliter presumpserint infestare, monitione premissa, sublato appellationis obstaculo, excommunicationis sententie supponentes. Quod si non omnes, tu, frater archiepiscope, etc.

Datum, ut in alia.



XXIII. . . . TURONENSI ARCHIEPISCOPO ET . . PICTAuENSI ET . . ANDEGAuENSI EPISCOPIS. Ut contra incendiatores cuiusdam grangie Hilarii quondam abbatis Burguliensis procedant. 

Sicut ex parte dilectorum filiorum . . abbatis et  conuentus Burguliensis fuit propositum coram nobis, cum quidam filii Belial, complices et fautores Hilarii eiusdem monasterii quondam abbatis, quamdam ipsius grangiam igne apposito concremarint, et monasterium ipsum non desinant contra iustitiam aggrauare, ab eodem nichilominus falsa debita exigentes, fraternitati uestre per apostolica scripta mandamus quatenus singuli uestrum in diecesibus suis in omnes illos qui prefatam grangiam combusserunt, uel ad eam comburendam impenderunt auxilium uel fauorem, aut obtentu ipsius Hilarii dictum monasterium presumpserint molestare, uel falsa debita exegerint ab eodem, excommunicationis sententiam, sublato appellationis obstaculo, solemniter promulgetis, et faciatis eamdem usque ad  satisfactionem congruam firmiter obseruari, per dieceses uestras denuntiari nichilominus facientes ut si qui ab eodem monasterio a tempore ipsius Hilarii debita duxerint requirenda, tuo se, frater archiepiscope, et dilectorum filiorum . . de Oratorio et . . de Chaloceio abbatum ordinis Cisterciensis Andegauensis diecesis conspectui representent, super eo iustitie plenitudinem recepturi.

Datum Laterani, XII Kal. Aprilis, anno decimo.



XXIu. . . . ABBATI ET CONuENTUI BURGULIENSI. Ut nonnullos monachos dicti monasterii complices Hilarii quondam abbatis dicti monasterii castigent et ad eorum obedientiam aduocent, nec permittant monasterium perturbare. 


Significarunt nobis dilecti filii H. et G. monachi uestri quod cum nos Hilarium quondam abbatem monasterii uestri ab administratione ipsius sententialiter duxerimus amouendum, quidam monachi complices eius in uestro monasterio commorantes tibi, fili abbas, obedientiam et reuerentiam debitam denegant exhibere, ac molientes pacem et unitatem monasterii perturbare, tam per se quam per alios falsa debita exigere non uerentur. Cum igitur pax et unitas religioni prebeant incrementum, uniuersitatem uestram monemus et exhortamur attente, per apostolica uobis scripta mandantes quatenus in unitate ac pace firmiter persistatis, monachos ipsos  qui super iis uel aliis monasterium ipsum presumpserint perturbare, auctoritate nostra regulariter castigantes.

Datum Laterani, XuI Kal. Aprilis, anno decimo.



XXu. . . . MAIORIS MONASTERII . . SANCTI IULIANI, ET . . SANCTI FLORENTII ABBATIBUS TURONENSIS ET ANDEGAuENSIS DIeCESUM. Ut Hilarium quondam abbatem Burguliensem ad claustrum sibi assignatum ad penitendum reuerti compellant. 

Cum Hilarius quondam abbas Burguliensis ab  administratione ipsius monasterii a nobis sententialiter exigente iustitia sit amotus, et ad penitentiam peragendam in monasterio Sancti Iouini de Marnis eumdem preceperimus commorari, presentium uobis auctoritate precipiendo mandamus quatenus ipsum extra claustrum predictum uagantem in canteris monasteriorum uestrorum uel mentis uestris recipere nullatenus presumatis, ne ipsum in sua uideamini malitia confouere, repellentes eumdem, ut sic ad claustrum assignatum sibi ad penitentiam reuertatur. Alioquin uenerabilibus fratribus nostris . . Turonensi archiepiscopo, et . . episcopo Andegauensi et dilecto filio . . abbati de Oratorio Cisterciensis ordinis Andegauensis diecesis per nostras damus litteras in mandatis ut uos  ab huiusmodi presumptione per censuram ecclesiasticam appellatione remota compescant.

Datum Laterani, XIu Kal. Aprilis, anno decimo.



XXuI. . . . TURONENSI ARCHIEPISCOPO, ET . . EPISCOPO ANDEGAuENSI, ET . . ABBATI DE ORATORIO CISTERCIENSIS ORDINIS ANDEGAuENSIS DIeCESIS. Super eodem, ut supra. 

Cum Hilarius quondam abbas Burguliensis, etc., in eumdem modum usque commorari, dilectis filiis . . Maioris-Monasterii, . . Sancti Iuliani, et . . Sancti Florentii abbatibus Turonensis et Andegauensis diecesum per nostras damus litteras in preceptis  ut eumdem extra claustrum predictum uagantem, etc., in eumdem fere modum usque reuertatur. Quocirca discretioni uestre per apostolica scripta mandamus quatenus si prefati abbates secus, quod non credimus, presumpserint attentare, uos illos ab huiusmodi presumptione per censuram ecclesiasticam appellatione postposita compescatis. Quod si non omnes, duo uestrum, etc.

Datum, ut in alia



XXuII. MATHAEO PRAEPOSITO ET CANONICIS ECCLESIAE BEATI LAURENTII DE IOuISuILLA TAM PRAESENTIBUS QUAM FUTURIS IN PERPETUUM. Suscipiuntur sub protectione sedis apostolice cum omnibus eorum bonis, libertatibus, immunitatibus ac priuilegiis. 


Pie postulatio uoluntatis effectu debet prosequente compleri; ut et deuotionis sinceritas laudabiliter epitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatam Ecclesiam Beati Laurentii de Iouisuilla, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. Preterea quascunque possessiones quecunque bona eadem ecclesia in presenti iuste ac canonice possidet, aut in futurum concessione pontificum, largitione regum uel  principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis. Locum ipsum in quo memorata ecclesia sita est, cum omnibus pertinentiis suis, quidquid habetis apud Iouisuillam, ecclesiam de Oua, cum appendiciis suis, et quidquid in eadem uilla habetis. Altaria de Sancto Quintino et de Berueres, cum appendiciis suis; quidquid habetis apud Manisd. et Semincurten; quidquid habetis apud Wasseium; quidquid habetis apud Moruncurten; quidquid habetis apud Charmes; quidquid habetis apud Sememonten; quidquid habetis apud Doniors, et ius quod habetis in prebendis de Saleio Sepulturam  quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi excommunicati uel interdicti fuerint, nullus obsistat, salua tamen iustitia illarum ecclesiarum a quibus mortuorum corpora assumuntur. Libertates preterea et immunitates Ecclesie uestre concessas, necnon antiquas et rationabiles consuetudines hactenus obseruatas, ratas habemus, et eas futuris temporibus illibatas permanere censemus. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa  sunt usibus omnimodis profutura. Salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi; quatenus et hic fructum  bone actionis percipiant, et apud districtum iudicem premia eterne pacis inueniant. Amen.

Datum Laterani, per manum Ioannis Sancte Marie in Cosmidin diaconi cardinalis, sancte Romane Ecclesie cancellarii, XI Kal. Aprilis, indictione IX, Incarnationis Dominice anno 1206, pontificatus uero domini Innocentii pape III, anno decimo.



XXuIII. HELIAE ABBATI DE RADINGIA, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. Suscipiuntur sub protectione, etc., ut supra, cum quibusdam aliis eleemosynis fauore religionis concessis. 


Ideo sumus, licet immeriti, diuina disponente clementia ad fastigium summi pontificatus assumpti ut pro uniuersarum Ecclesiarum statu pastorali sollicitudine debeamus et cura satagere, ac ipsis apostolice sedis patrocinium exhibere; ut tanto in eis Deus amplius ueneretur quanto magis fuerint a malignorum infestatione quiete. Eapropter, dilecti in Domino filii, uestris iustis postulationibus clementer annuimus, et prefatum monasterium Sancte Marie de Radingia Cluniacensis ordinis, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus.

 Inprimis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presenti iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis. Radingiam, Chelseiam, et Leoministiam, cum ecclesiis, capellis, cemeteriis, decimis et oblationibus, cum siluis, agris, pasturis, pratis, aquis, molendinis, piscariis et omnibus aliis appendiciis  et pertinentiis suis. Tacheam cum omnibus pertinentiis suis, et ecclesiam de Weregraua. Witellhie cum omnibus pertinentiis suis. Wiccheburiam cum omnibus pertinentiis suis. Bleiburiam cum omnibus pertinentiis suis. Terram quam habetis in Henreda, cum omnibus pertinentiis suis. Estonam, cum ecclesia eiusdem uille ac omnibus aliis pertinentiis suis. Rockenton, cum ecclesia eiusdem uille ac omnibus aliis pertinentiis suis. Ecclesias de Stanton, de Haneborhe, et de Inglesfelt, cum pertinentiis earum. Dudelesfande cum omnibus pertinentiis suis. Terram quam habetis in Hectun. cum omnibus pertinentiis suis. Terras quoque quas habetis in Lingeborche, et in Stretfelda, que fuit Hugonis de Mortuomari, et in Sebrichteswrde, cum  omnibus pertinentiis earum. Terras et redditus quos habetis in Londoniis et in Berchamstede, cum omnibus pertinentiis suis. Terram quam adepti estis infra tenimentum de Hou, nomine dotis ecclesie uestre, cum omnibus pertinentiis suis. Prioratum de Mai cum omnibus pertinentiis suis; et Lindegros in Scotia, cum omnibus pertinentiis suis. Sane noualium uestrorum, que proprius manibus aut sumptibus colitis, siue de uestrorum animalium nutrimentis, nullus a uobis decimas presumat exigere uel quomodolibet extorquere. Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Auctoritate quoque apostolica prohibemus ne ullus  in uos uel monasterium uestrum excommunicationis uel interdicti sententias sine manifesta et rationabili causa promulgare seu nouis et indebitis exactionibus uos aggrauare presumat. Chrisma uero, oleum sanctum, consecrationes altarium seu basilicarum, ordinationes monachorum seu clericorum uestrorum, qui ad sacros ordines fuerint promouendi, a diecesano episcopo, siquidem catholicus fuerit et gratiam atque communionem apostolice sedis habuerit, gratis et absque ulla prauitate uobis precipimus exhiberi. Ad hec, auctoritate apostolica prohibemus ne quis infra parochias ecclesiarum uestrarum ecclesiam uel oratorium sine assensu diecesani episcopi et capituli de Radingia de nouo edificare presumat.  saluis priuilegiis pontificum Romanorum. Paci quoque ac tranquillitati uestre paterna in posterum sollicitudine prouidere uolentes, auctoritate apostolica prohibemus ut infra clausuras locorum seu grangiarum uestrarum nullus rapinam seu furtum facere, ignem opponere, sanguinem fundere, hominem temere capere uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus monasterio uestro concessas, necnon et libertates et immunitates et exemptiones secularium exactionum a regibus, principibus, et aliis fidelibus rationabiliter uobis indultas, auctoritate apostolica confirmamus, et presentis scripti priuilegio communimus. Decernimus ergo ut nulli omnino hominum  liceat monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum pro quorum gubernatione ac sustentatione concessa sunt usibus omnimodis profutura. Salua sedis apostolice auctoritate ac diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei, etc. usque ultioni subiaceat. Cunctis autem eidem  loco sua iura seruantibus sit pax Domini nostri Iesu Christi; quatenus etc. usque in finem. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, X Kal. Aprilis, indictione IX, Incarnationis Dominice anno 1207, pontificatus uero domini Innocentii pape III, anno decimo.



XXIX. NOBILI uIRO M. DE ROMANIA. Diffinitur super restitutione iuris patronatus ecclesie Sancti Angeli de Casaperota. 

Examinata causa que uertitur inter te ac milites Camponiscos super ecclesia Sancti Angeli de Casaperota, auditis confessionibus et attestationibus intellectis,  inspectis etiam instrumentis, et allegationibus indagatis, perpendimus euidenter arbitrium quod T. uicedominus Sabinensis dicebatur super eodem negotio promulgasse, contra formam iuris et compromissi fuisse dictatum. Unde non obstante confirmatione felicis memorie Celestini pape predecessoris nostri, qui confirmauerat illud sicut prouide latum fuerat et ab utraque parte receptum, decreuimus ipsum irritum et inane. Actionem autem quam super iure patronatus eiusdem ecclesie contra prefatos milites intendebas incongruentem cognouimus et ineptam, quia cum testes induxeris ad probandum quod quando prefatus uicedominus eamdem ecclesiam quasi sequester accepit, tu ipsam  ecclesiam possidebas, profecto nec rei uindicationem intendere nec ipsius restitutionem poteras postulare. Unde intentionem tuam in hac parte pronuntiauimus non tenere, absoluentes prenominatos milites ab eadem. Ita tamen quod si congruentem et aptam intendere uolueris actionem, respondere tibi nichilominus teneantur. Nulli ergo . . . nostre diffinitionis, etc. Si quis autem, etc.

Datum Laterani, IX Kal. Aprilis, anno decimo.



XXX. POTESTATI ET POPULO FAuENTINENSI. Inducie super questione quam habent cum Ecclesia Rauennat. conceduntur.

Cum nuper ex parte uestra dilecti filii M. et Ar. ad sedem apostolicam accessissent pro causa que uertitur inter uos et Ecclesiam Rauennatensem, procurator  tandem constitutus a syndico uestro, qui domi remansit, contra dicta testium partis aduerse falsi querelam obiecit. Sed cum interrogatus fuisset a nobis utrum iuramento uellet asserere quod eam non opponeret per calumniam propter negotium protrahendum, sed crederet ipsam per legitimos posset testes probari, aut saltem quod syndicus qui prestiterat iuramentum calumnie iniunxerit illi ut hanc opponeret questionem, neutrum se iuraturum respondit. Unde licet pro eo quod post peremptorium edictum non apparuit coram nobis sufficiens responsalis, secundum rigorem iuris potuissemus aliud statuisse, ad instantiam tamen nuntiorum uestrorum, qui super hoc nobis humiliter supplicarunt,  inducias usque ad primum Pascha uobis duximus concedendas, ut interim uel ipsum syndicum uel alium responsalem idoneum ad nostram presentiam transmittatis, qui exceptionem predictam aut quamlibet aliam competentem legitime possit obiicere, ne ulterius ipsum negotium differatur. Alioquin extunc et in expensas quas propter hoc exspectando fecerit pars aduersa uos exigente iustitia decreuimus condemnandos, et in ipso negotio, quantum de iure poterimus, procedemus.



XXXI. . . . .EPISCOPO ET H. ABBATI DE ABEBBRUHOT, TH. PRIORI, RADULPHO ARCHIDIACONO, ET MAGISTRO LAURENTIO OFFICIALI SANCTI ANDREAE. Committitur ut questiones certas super quibusdam decimis ualeant terminare. 


Cum dilecti filii abbas et canonici de Kambuskinel dilectos filios . . . abbatem et monachos de Dunfermelin diecesis Sancti Andree coram uenerabili fratre nostro . . Dublinensi episcopo et dilectis filiis . . de Cupro et . . de Soona abbatibus eiusdem diecesis super quibusdam decimis ad ecclesiam suam de Egles spectantibus et damnis et iniuriis irrogatis auctoritate litterarum nostrarum traxissent in causam, et ipsi eosdem abbatem et canonicos ex delegatione nostra coram dilectis filiis . . priore Sancte Crucis et . . decano de Tiningham predicte diecesis ac te, fili officialis, super capella de Dunipast et  decimis ad eamdem spectantibus conuenissent, utraque pars in uos post allegationes et altercationes multiplices compromisit, ut uos in negotiis ipsis secundum iuris ordinem procedentes, controuersias ipsas tam super possessione quam proprietate, appellatione postposita, iudicio uel concordia finiretis; prestito corporaliter iuramento firmantes quod quidquid super iis duo uestrum tecum, frater episcope, si non possetis omnes pariter concordare, ducerent statuendum, ratum haberent et firmiter obseruarent, nec processum arbitrii dolo uel malitia impedirent.

uos igitur auditis hinc inde propositis, receptis testibus, et publicatis depositionibus eorumdem quia super quatuor articulis dubitastis, causam instructam  ad nostram presentiam transmisistis, super quatuor illis dubitabilibus apostolice sedis oraculum implorantes. Ex eo siquidem coram uobis prima questio est exorta, quod cum canonici monachos super predictis decimis conuenissent, monachi super quibusdam aliis decimis reconuenire uolebant eosdem, licet de eis in uos non fuerit compromissum. Asserebat enim pars monachorum quod secundum legitimas sanctiones is qui coram aliquo conuenitur, coram eodem reconuenire ualet eumdem. Unde utrum coram arbitris reconuentioni sit locus postulastis per sedem apostolicam explicari. Secunda uero ex eo dubitatio est exorta, quod cum canonici supradicti post publicationem attestationum  ad suam intentionem fundandam exhibere uellent quedam pro ipsis facientia instrumenta, pars monachorum asseruit quod post publicationem attestationum, sicut nec testes produci, sic exhiberi non poterant instrumenta. Unde quesiuistis sollicite utrum post publicationem attestationum instrumenta ualeant exhiberi. Ex eo autem scrupulus tertie dubitationis emersit, quod monachi supradicti excipientes contra canonicos supradictos asseruerunt controuersiam super prefatis decimis tempore inclyte recordationis regis Dauid fuisse per concordiam terminatam, super compositione inita instrumentum in medium producentes prefati regis sigillo munitum. Super quo nostrum postulastis responsum, utrum instrumentum illud, testibus sublatis de  medio, per se sufficere ualeat ad probandum propositum, cum hinc inde fuerit allegatum. Super eo autem quarta dubitatio est suborta, quod cum coram uobis de possessione ac proprietate sit actum, pars una proposuit quod utraque questio una debebat pronuntiatione sopiri, parte altera proponente super possessione primo debere arbitrium promulgari, et restitutione facta questionem debere postmodum proprietatis decidi. Unde cum hinc inde fuerit multipliciter allegatum, postulastis per sedem apostolicam edoceri utrum possessorii ac petitorii questio una uel duabus debeat sententiis terminari; et si duabus, utrum sententia demandari exsecutioni  prius debeat super possessorio promulgata quam super petitorio proferatur  . Nos igitur discretioni uestre super primo articulo taliter respondemus, quod licet in iudicio conuenientem reconuenire ualeat is qui coram aliquo conuenitur, coram arbitris tamen reconuenire non potest, cum arbitri iudicare non ualeant nisi de iis tantum super quibus in eos exstitit compromissum  . Ad secundam autem questionem taliter duximus respondendum, quod utralibet pars instrumenta potest etiam post publicationem attestationum usque ad diffinitiue sententie calculum exhibere antequam fuerit in causa conclusum. Super tertio uero capitulo taliter respondemus, quod inquiratis diligentius ueritatem. Et si consuetudo illius patrie obtinet approbata ut instrumentis  illius regis fides adhibeatur in talibus, uos secure poteritis prefatum admittere instrumentum; presertim cum sepedictus rex tante fuerit honestatis quod ipsius instrumenta maxime auctoritatis sint in partibus Scoticanis  . Ad quartum autem breuiter respondemus, quod cum super possessorio et petitorio simul est actum, utrumque una debet sententia terminari. Sed licet in pronuntiatione sit possessio premittenda, in exsecutione tamen debet proprietas preualere. Quamuis autem uos causam instructam ad nostram presentiam duxeritis destinandam; quia tamen multa hinc inde per aduocatos fuere proposita coram nobis de quibus coram uobis non uidebatur actum fuisse, pro eo quod illa esse notoria in illis partibus asserantur,  uos ea plenius indagantes, causam ipsam sublato cuiuslibet contradictionis et appellationis obstaculo fine debito decidatis, ita quod negotium ipsum ultra duos menses nullatenus prorogetis. Quod si non omnes . . . tu, frater episcope, cum duobus uel tribus reliquis ea nichilominus exsequaris.

Datum Laterani XIII Kal. Aprilis, anno decimo.



XXXII. PRIORIBUS ET FRATRIBUS DE KIRKEHAN, GISEBURNENSIS, BREDLINGAM, DE NOuO-BURGO, ET ALIIS EIUSDEM ORDINIS IN EBORACENSI DIeCESI CONSTITUTIS. Committitur potestas reformandi et corrigendi ecclesias sibi subiectas. 

 uerbum est Sapientis quod legitur: Omnia fac cum consilio, et post factum minime penitebis. Et illud: Ubi multa consillia, ibi salus . Dominus autem in Euangelio de se ipso testatur: Ubicunque, inquiens, duo uel tres fuerint in nomine meo, et ego in medio sum eorum . Sicut post resurrectionem ostendit, dum discipulis de se in uia loquentibus se tertium interponens interpretabatur in omnibus Scripturis que de ipso erant. Unde cum diei superexcrescente malitia multorum caritas refrigescat, expedit iis presertim qui uitam professi sunt regularem, ut ad uitia resecanda et plantandas uirtutes tanto consultius et cum maiori grauitate  procedant quanto ipse quoque mundi senescentis defectus et humane conditionis infirmitas huic proposito potius contradicit. Monemus igitur discretionem uestram et hortamur attente, et per apostolica uobis scripta mandamus quatenus uos, filii priores, omnes, si commode fieri potest, uel pro maiori parte, annis singulis conueniatis in unum, et de ordinis reformatione tractantes, corrigatis salubri consilio que in ecclesiis uestris corrigenda uideritis, et statuatis que secundum Deum fuerint statuenda, non obstante appellatione in elusionem regularis interposita discipline, ita ut cum necesse fuerit, ad Ecclesiam in qua uidebitur correctio facienda simul duo uel tres uestrum accedant, et correctionis officium laudabiliter exsequantur, cum de  ordinis obseruantia non teneamini priori alterius regularis Ecclesie respondere.

Datum Laterani, XuI Kal. Aprilis, anno decimo.



XXXIII. . . . MONOPOLITANENSI, . . . POLIGNIANENSI, ET . . . CONuERSANENSI EPISCOPIS. Ut electionem Benedicti episcopi insule Kefalonie, si sit idoneus, et canonice facta fuerit ualeant confirmare. 

Per suas nobis dilecti filii nobilis uir Maio comes, clerus et populus insule Kefalonie litteras intimarunt quod eiusdem insule sede pontificali uacante, dum de preficiendo sibi pastore Latino diligentem habuissent tractatum, omnes unanimi uoluntate ac  pari consensu Benedictum presbyterum, quem de discretione ac honestate plurimum commendarunt, in episcopum elegerunt; nobis humiliter supplicantes ut cum sedes metropolitana sit uiduata pastore, ad quam, etiamsi non uacaret, non possent habere recursum, cum adhuc eadem sedi apostolice sit inobediens et rebellis, electionem ipsam dignaremur auctoritate apostolica confirmare. Quocirca fraternitati uestre per apostolica scripta mandamus quatenus eumdem presbyterum facientes uestro conspectui presentari, de litteratura, uita, natalibus et aliis que circa idoneitatem persone ipsius inquirenda fuerint inquiratis diligentius ueritatem; et si eumdem idoneum inueneritis, electionem ipsam  auctoritate sedis apostolice confirmantes, ipsum uice nostra in episcopum consecretis, recipientes ab eo pro nobis et successoribus nostris fidelitatis et obedientie iuramentum, quod feceritis nobis fideliter rescribentes.

Datum Laterani, X Kal. Aprilis, anno decimo.



XXXIu. EPISCOPO, . . DECANO ET . . . ARCHIDIACONO NOuIOMENSIBUS. Ut sententiam latam et confirmatam pro Guiburge paupere uidua habeant exsecutioni demandare. 

Accedens ad presentiam nostram Guiburgis pauper uidua nobis humiliter supplicauit ut diffinitiuam sententiam quam pro ipsa super dotalitio suo et rebus aliis contra abbatissam Montis Martyrum Parisiensis  diecesis auctoritate nostra tulistis, apostolico dignaremur munimine roborare. uolentes igitur eiusdem uidue simplicitati consulere, que iam sepius propter hoc ad sedem apostolicam laborauit, discretioni uestre per apostolica scripta mandamus et districte precipimus quatenus sententiam ipsam, sicut est iusta, sublato cuiuslibet contradictionis et appellationis obstaculo, faciatis per censuram ecclesiasticam inuiolabiliter obseruari, non obstante appellatione quacunque, si qua forsitan ex parte ipsius abbatisse ad nostram apparuerit audientiam interiecta, cum eam non fuerit prosecuta. Quia uero prefata mulier, tanquam simplex et iuris ignara, meritum cause sue nobis explicare nesciuit, ne sicut alia uice aduersa pars, calumniando simplicitatem  ipsius, eam et nunc de precum falsitate causetur, et sic labor multiplicetur eiusdem, uolumus et mandamus ut si forsan rem esse aliter inueneritis quam per simplicem relationem suam nos fecerit intelligere, inquiratis super iis diligentissime ueritatem que aduersus prefatam proposuerit abbatissam, et habentes pre oculis solum Deum, quod iustum fuerit, appellatione postposita, statuatis; facientes quod decreueritis per censuram ecclesiasticam firmiter obseruari, preceptum apostolicum taliter impleturi quod pro defectu uestro non cogatur ad nos ulterius replicare querelam. Testes, etc. Nullis litteris, etc. Quod si non omnes . . . tu, frater, etc.

Datum Laterani, IX Kal. April., anno decimo.



XXXu. CLERO ET POPULO uERISIEN. Ut obedientiam et reuerentiam impendant magistro Garino in archiepiscopum uarisien. electo. 


Et apostolice sedis auctoritas et Ecclesie Constantinopolitane necessitas nos induxit ut magistrum Guarin. tunc electum, nunc autem archiepiscopum uestrum, ad nostram presentiam accedentem ordinare in diaconum et presbyterum, et consecrare in pontificem curaremus, palleum, sibi uidelicet pontificalis officii plenitudinem, concedendo. Sic enim Romanus pontifex uocauit alios in partem sollicitudinis ut sibi retinuerit plenitudinem potestatis. Unde canonica tradit auctoritas quod  undecunque uenientes ad ipsum, tuitionem et consecrationem accipiant ab eodem, quoniam qui utitur iure suo, non intelligitur aliis iniuriam irrogare. Idem uero, licet a uenerabili fratre nostro . . . patriarcha Constantinopolitano fuerit confirmatus, non tamen ab eo poterat consecrari, pro eo quod cepiscopos non habeat unde oportuit ipsum . . . Athenien. et . . . Theban. electos pro consecrationis munere obtinendo in Syriam destinare. Ipsum igitur iis ex causis ordinatum, consecratum et palleatum a nobis cum gratie nostre fauore remittimus, per apostolica uobis scripta mandantes quatenus ei reuerentiam et obedientiam impendatis tam debitam quam deuotam.

Datum Laterani, III Kal. Aprilis, anno decimo.

 In eumdem modum patriarche Constantinopolitano. Datum, ut in alia.

In eumdem modum carissimo in Christo filio Henrico imperatori Constantinopolitano illustri. Datum, ut in alia.



XXXuI. G. uERISIENSI ARCHIEPISCOPO. Decernitur excommunicationis et suspensionis sententias latas sine rationabili causa non teneri et sententiam que post appellationem contigerit iaculari non esse seruandam tanquam irritam. 

Cum per manus nostras ordinatus fueris in diaconum et presbyterum et in episcopum consecratus, ut tam nostro quam tuo deferamus honori, auctoritate  presentium inhibemus ne quis in te sine manifesta et rationabili causa suspensionis uel excommunicationis sententiam promulgare presumat, semperque admonitio canonica premittatur, nisi forte talis esset excessus qui ordinem iudiciarium exigeret non seruandum. Si uero te presenseris aggrauari, libere tibi liceat sedem apostolicam appellare, ut imminens tibi grauamen euites. Et si post appellationem huiusmodi quisquam in te suspensionis uel excommunicationis sententiam presumpserit iaculari, nos eam decernimus non seruandam, tanquam irritam et inanem. Nulli ergo . . . nostre inhibitionis, concessionis et constitutionis, etc. Si quis autem, etc.

Datum, ut in aliis.



XXXuII EIDEM. Indulgetur ut beneficia; que in ipsa ciuitate antequam esset promotus obtinebat, possit retinere. 


Cum Constantinopolitanum imperium nondum sit adeo solidatum quin adhuc ex magna parte fluctuet status eius, indemnitati tue paterna uolumus in posterum sollicitudine precauere, ut quidquid ex futuris euentibus extra ciuitatem Constantinopolitanam contingat, infra ipsam speciale refugium habeas, ad quod exigente necessitate recurras. Eapropter, uenerabilis in Christo frater, tuis postulationibus grato concurrentes assensu, concedimus ut beneficia que in prenominata ciuitate, antequam ad  onus pastoralis officii fuisses assumptus, canonice fueras assecutus, cum omnimoda integritate retineas, donec nobis et successoribus nostris uisum fuerit expedire.

Datum, ut supra.



XXXuIII. UNIuERSIS CHRISTI FIDELIBUS CRUCESIGNATIS IN ROMANIAE PARTIBUS CONSTITUTIS. Suadetur ut contra paganos perfidos, terribiles et fortes in Creatoris nostri obsequio assistant. 

Cum ad apostolice commonitionis apices, relictis patriis laribus et bonis propriis pro reuerentia diuini hominis uilipensis, ad partes orientales uos duxeritis transferendos, ut recuperationi terre sancte  fortius insistatis, inefficax ad hoc uirtus existit humana, nec quidquam per se potest efficere, nisi desuper id sibi fuerit attributum, propter quod ad auctorem rerum omnium in humilitatis spiritu et in anima contrita totis est uobis affectibus recurrendum, ipsum submissis precibus implorantes, ut iter uestrum ad finem dirigat exoptatum, et per presentem laborem fructus uobis preparetur eternus. Quia uero de uobis paterno affectu curam gerimus diligentem, uniuersitatem uestram rogamus, monemus et exhortamur in Domino, in remissionem uobis peccaminum nichilominus iniungentes, quatenus cum in uoluntate diuina cuncta sint posita, stabiles et fortes in Creatoris uestri obsequio persistatis, totam spem uestram proiicientes in ipsum,  quoniam ipse, uobis in eius timore manentibus, uias inimicorum crucis Christi sua uirtute in tenebras conuertet et lubricum, et preter eternam gloriam omnia uobis ad presens aduersantia in prospera commutabit. Est enim crucesignatorum copiosa multitudo, sicut firmiter speramus, in auxilium uestrum cito uentura, cum quibus ad paganorum perfidiam a Christianorum finibus exsufflandam efficaciter cum Dei auxilio poteritis laborare.

Datum, ut supra.



XXXIX. A. ILLUSTRI REGI UNGARIAE. Rescribitur persuadendo quod pro malo non habeat si electio facta prepositi Pabenburgensis in archiepiscopum Colocen. germani coniugis sue, qui in etate et alias illiteratus existebat, confirmari non possit. 


Sicut regali prudentie per alias nos meminimus litteras intimasse, illa te caritatis prerogatiua diligimus ut nichil tibi negare uelimus quod essemus aliquando cuiquam principum concessuri, cum ad honorem et profectum tuum, quantum cum Deo possumus, efficaciter aspiremus. Licet autem affectuosas nobis preces porrexeris pro dilecto filio . . . Pabenburgensi preposito, germano . . . coniugis tue, in archiepiscopum Colocensem electo, ut ei, quem in archiepiscopali officio tibi et regno tuo utilem fore ac necessarium confidebas, beneficium confirmationis conferre, ac donum pallei transmittere  dignaremur; quia tamen Apostolus docet ut manus cito nemini imponamus, uidelicet antequam de ipso per examinationem canonicam habeamus certitudinem pleniorem, et nos de ipsius prepositi etate ac litteratura eramus incerti, uenerabili fratri nostro . . . archiepiscopo et dilecto filio . . . preposito Salceburgensi dedimus in mandatis ut super iis diligenter inquirerent, et quod inuenirent nobis fideliter intimarent, serenitati tue litteris apostolicis intimantes quod si litteratura non solum eminens, sed saltem competens in eo foret inuenta, et etas non solum perfecta, sed saltem perfectioni uicina, usque adeo tue desiderabamus satisfacere uoluntati ut nisi tantus appareret in utraque defectus quod non deberet aliquatenus tolerari, temperato rigore cum  ipso curaremus ex gratia dispensare. Alioquin non nostre duritie, sed ipsius posset insufficientie imputari, si tua supplicatio circa ipsum optatum non sortiretur effectum. Prefatus autem Salceburgensis archiepiscopus nuper apostolatui nostro per suas litteras intimauit quod accedens ad fines Ungarie, duobus suffraganeis Colocensis Ecclesie aliisque uiris idoneis in sua presentia constitutis, ad examinationem predicti prepositi iuxta formam mandati nostri processit, asserens se reperisse illum textum expedite legentem, et interpretantem eiusdem uerba suo idiomate competenter, et apte preterea de constructione grammatica respondentem, quemdam uero militem ipsius prepositi pedagogum iuramento corporaliter prestito affirmantem eum indubitanter  esse uiginti quinque annorum et ultra, et huic quidem etati staturam sui corporis concordare. Nos ergo, super iis habito cum fratribus nostris diligenti tractatu, perpendimus euidenter eum nec in iure canonico nec in diuino eloquio uel tenuiter commendatum, et etatem ipsius non solum non esse perfectam, sed nec etiam perfectioni uicinam. Que duo, uidelicet etas legitima et litteratura sufficiens, adeo sunt archiepiscopo necessaria, qui debet esse pater patrum et magistrorum magister, ut iuxta statutum Lateranensis concilii, si clerici presumpserint quemquam eligere, non solum in archiepiscopum sed etiam in episcopum, qui patiatur in illis duobus aut alterutro eorum defectum, preter hoc quod irrita est talis electio, ipsi ea uice sint eligendi  potestate priuati, et per triennium a beneficiorum perceptione suspensi. Unde quod est irritum ipso iure nos non potuimus ratum habere, misericorditer agentes ob tui gratiam et fauorem cum capitulo Colocensi quod ei penam in prelibato decreto statutam non duximus infligendam. Dolemus autem non modicum quod in hoc regie non potuimus satisfacere uoluntati, ne si forte declinaremus ad dexteram uel sinistram, esset in manu nostra pondus et pondus, mensura et mensura, quorum utrumque abominabile est apud Deum. Unigenitus enim Dei Filius iehsu Christus, qui ab ipsa conceptione Spiritum sine mensura recepit, usque ad tricesimum annum distulit predicationis officium  exercere, per hoc euidenter ostendens quod ante tricesimum annum nemo sibi debet predicationis officium usurpare, quod maxime conuenit sollicitudini pastorali. Ex eo uero quod legitur quia iehsu erat incipiens quasi annorum triginta notatur quod si eligendus in presulem sit illi etati propinquus, dispensari potest cum illo, quando necessitas uel utilitas id exposcit, dummodo ei uita et scientia suffragentur, eius exemplo qui cepit facere ac docere. Nam qui fecerit et docuerit, hic magnus uocabitur in regno celorum. Alioquin, si uidelicet secus fiat, non dispensatio sed dissipatio est censenda. Rogamus igitur celsitudinem regiam et monemus quatenus in eo quod iuri necessitas fieri non permisit tua serenitas non turbetur, sed potius faciat  prefatum prepositum theologicis et canonicis instrui documentis; ut cum tempore procedente profecerit in scientia litterali, nos ad honorem et profectum ipsius tecum pariter intendamus, quia nec tibi nec illi procul dubio expediret ut contra Deum onus assumeret pastorale; ne forte unde putares proficere, inde magis deficere merereris, nosque tu uiles merito reputares, cum intelligeres quod propter regem terrenum non timuissemus offendere regem celestem, qui corpus et animam potest mittere in gehennam.

Datum Laterani, Non. Aprilis, anno decimo.



XL. ABBATI ET CONuENTUI DE CAMBUSCHINEO DIOC. S. ANDREAE. Decernitur quod propter confirmationem priuilegii factam eis ad abbatis et conuentus de Ronfermelin petitionem non intendit ius nouum conferre sed collatum conseruare. 


Licet in priuilegio quod ad petitionem dil. fil. abbatis et conuentus de Domfermelin eis ad exemplum fel. mem. Lucii pape predecessoris nostri fecimus innouari quedam contineantur de quibus inter uos et ipsos questio noscitur emersisse, nolumus tamen quod ex innouatione huiusmodi priuilegii uobis in iure uestro ullum ualeat preiudicium generari, quia non intendimus ius nouum conferre, sed collatum seruare, contra quod nondum potuit a tempore prefati predecessoris nostri prescribi.

 Datum Laterani, Non. April., anno decimo.



XLI. ILLUSTRI REGI DANORUM. Regratiatur super liberatione Slewicen. episcopi; et aduocata causa impositorum eidem suadetur ut permittat ipsum episcopum per administratorem suum gaudere de fructibus ipsius episcopatus. 

Qualiter super facto carissime in Christo filie . . . germane tue regine Francorum carissimo in Christo filio nostro Ph. illustri regi Francorum suo uiro scribamus, nuntii tui fideliter tibi poterunt enarrare. Quod autem uenerabilem fratrem nostrum . . . Slewicen. episcopum pro sedis apostolice reuerentia liberasti, tuam regalem magnificentiam sinceris  prosequimur actionibus gratiarum. Quamuis igitur idem episcopus in nostra presentia constitutus super iis que obiecta fuerunt contra ipsum multipliciter se ostendere nisus fuerit inculpabilem, nuntii uero tui nisi sint eumdem culpabilem multipliciter demonstrare, quia tamen in cognitione illorum plene procedere non potuimus, attendentes quod et tue securitati a suspicione que incidit sit cauendum, et Slewicensem Ecclesiam omnino non deceat sine regimine pastorali manere, inter dexteram et sinistram uia regia incedendo, taliter duximus prouidendum, ut predictus episcopus circa nos, donec res concordia uel iustitia mediante pacificum finem capiat, commoretur, et interim per uenerabilem fratrem nostrum . . . Lunden. archiepiscopum ecclesie  memorate prouideatur in idoneo prouisore, qui tam in spiritualibus quam temporalibus prouidere procuret eamdem, rationem de illius prouentibus redditurus, de quibus pecunia que ad usum ipsius est episcopi mutuata soluatur, et durante huius necessitatis articulo competenter ei necessaria ministrentur. Quocirca serenitatem regiam monemus attente et hortamur quatenus ecclesiam ipsam per eumdem archiepiscopum, secundum premissam deliberationis apostolice prouidentiam, libere disponi permittas, et prefato episcopo de ipsius prouentibus prouideri. Ne uero causa diutius quam expediat remaneat in suspenso, aliquos uiros prouidos et fideles hinc ad primo uenturum festum Natalis Domini ad sedem apostolicam studeas destinare, potestate sibi commissa  ut per eos et cum eis, si desuper datum fuerit, uice tua super negotio ipso tractare concordiam efficaciter ualeamus. Alioquin auditis et intellectis que per eos aduersus eumdem episcopum duxeris proponenda, et illis que ipse in sui defensione curauerit respondere, de uultu nostro procedat iudicium equitatis. Preterea nuntii memorati, uiri utique prouidi et fideles, tue poterunt serenitati referre que a nobis super iis et aliis audierunt.

Datum Laterani, Iu Non. April., anno decimo.



XLII. PHILIPPO ILLUSTRI REGI FRANCORUM. Ut I. coniugem suam maritali affectione tractare ualeat suadetur. 

 Debitum officii pastoralis, quo secundum Apostolum sapientibus et insipientibus debitores existimus, nos hortatur ut ad ea que iusta sunt et honesta tuam regalem magnificentiam opportune importune salutaribus monitis inducamus. Unde licet sepe mansuetudinem tuam fuerimus exhortati ut carissimam in Christo filiam I. reginam coniugem tuam plene in tui gratiam reuocares, tuque per Dei gratiam, etsi non ex toto, pro parte tamen monitiones apostolicas auscultaris, quia tamen nondum est ei plene coniugalis gratia restituta, erga te cogimur super hoc sedulioribus instare studiis caritatis. Licet enim apud homines, quos tua latent occulta, te satagas excusare super eo quod eidem regine  affectum non exhibes coniugalem; quia tamen super hoc saltem nullatenus excusare te potes quod ei non facis regalem honorificentiam exhiberi, serenitatem tuam rogamus attente, et propensius exhortamur, per Iesum Christum, qui mediator est legitimi federis, obtestantes, quatenus cum secundum Apostolum coniugatos non deceat ad inuicem defraudari, ne incidant in laqueum Satane, si fieri unquam potest, predictam reginam tractare procures gratia maritali, sanctum Spiritum discipline reueritus, qui cum fictum effugiat, metuendum est tibi ne, quod absit! a cogitationibus tuis se auferat, si sine huiusmodi intellectu consistant. Si uero Deum, qui non irridetur, conscientie testem habeas quod eamdem non possis huiusmodi gratia pertractare, regali saltem  uerecundia perfundaris ut mulierem illustrem, regum neptem, regis germanam, regis coniugem, regis natam, in opprobrium tanti generis et dispendium fame tue quasi captiuatam amodo non sustineas despicabiliter detineri, sed potius ei facias honorificentiam impendi regalem; ne si diutius ei manifesta subtraxeris, occultis eam defraudare proberis, et intima per exteriora propalans, non solummodo Deum habeas tui iudicem, sed et mundum; quorum alterum etsi demum possis penitendo placare, alterius tamen murmur, si super hoc perstrepere contra te ceperit, uix poteris cohibere. Licet enim exstiteris uictoriosus in multis, nunquam tamen ita bene uicisti quam si uincas te ipsum, ut non a uitio sed a uirtute uincaris: Salomone magnifico  rege testante quod melior est sapiens uiro forti, et qui dominatur animo expugnatore urbium. Scribimus autem dil. fil . . . abbati de Sarnai, uiro sicut credimus, prouido et honesto, ut tue regali prudentie litteras nostras exhibeat et exponat; ne forte nunc etiam, sicut olim, tibi per alium minus fideliter exponantur.

Datum, ut in alia.



XLIII. HELIEN. ET CICESTREN. EPISCOPIS. Ut persuadere habeant iustitiarios regni Anglie etiam per cen. ec. ne uota emissa peregrinantium crucesignatorum impediantur. 

Dilectus filius nobilis uir G. filius Petri iustitiarius  Anglie nostris dudum auribus intimauit quod propter guerram que inter carissimos in Christo filios nostros Ph. Francorum et I. Anglorum reges illustres periculose tunc temporis uertebatur, idem rex Anglie ac magnates eius ipsum exire de Anglia minime permittebant, cum esset plurimum in tanta turbatione necessarius toti regno, et prefatus rex Francie ac barones ipsius non patiebantur eum per suas terras undecunque transire; sicque peregrinationis uotum, quod olim crucesignatus emiserat, tunc adimplere non poterat, iis occasionibus impeditus. Adiecit insuper quod paruulos habebat heredes potentissimos inimicos habentes, qui eosdem exheredare modis quibus poterant nitebantur: qui cum  iam occupassent magnam partem hereditatis eorum, etiam residuum in patris eorum absentia facile poterant obtinere. Preterea monasterium monialium ordinis de Sempingham in filiorum ipsorum hereditate se asseruit construxisse: quod secundum legem Anglicane prouincie stare non poterat, si filii eius essent eadem hereditate priuati. Promisit insuper idem miles construere xenodochium ad suscipiendum pauperes transeuntes in loco plurimum opportuno. Unde misericorditer sibi petiit indulgeri ut propter has causas de licentia nostra posset exsecutionem uoti differre, promittens quod interim sexaginta marcas legalium sterlingorum annuatim transmitteret in subsidium terre sancte. Pro eodem quoque nobili, quem propter expertam ipsius prudentiam  et uirtutem esse pernecessarium noueratis in huiusmodi tempestatis articulo toti regno, prefatus rex Anglie, ac bo. mem . . . Cantuarien. archiepiscopus, et tu frater Helien. supplicastis instanter, necessitates tam regis et regni quam etiam filiorum per uestras nobis litteras exponentes. Unde uenerabili fratri nostro episcopo, et dil. fil . . . . decano Lincolnien. dedimus in mandatis ut si ueritate que premisimus niterentur, auctoritate nostra nobili memorato concederent ut per tres annos de nostra licentia remaneret ad regis obsequium et presidium filiorum; nisi nos interim, pensatis rerum et temporum circumstantiis, duceremus circa ipsum aliter statuendum; ita uidelicet quod ipse fideliter exsequi procuraret quod de xenodochio ad opus pauperum  construendo et pecunia in terre sancte subsidium transmittenda promisit. uerum, sicut nobis innotuit, idem iustitiarius predictis litteris hactenus non est usus, nec pecuniam repromissam in terre sancte subsidium exsoluere studuit annuatim; et cum guerrarum instantia, que inter dictos reges excreuerat, Domino sit disponente pacata, regi uel regno non est idem iustitiarius utilis sicut prius. Cum igitur preter causas iam dictas plures alie cessasse dicantur que nos uidentur ad concedendum prescriptam indulgentiam induxisse, sitque insuper consentaneum rationi ut cessante causa cessare debeat pariter quod urgebat, presentium uobis auctoritate mandamus quatenus si est ita, sepedictum iustitiarium  monere ac efficaciter inducere studeatis, ipsum, si necesse fuerit, per censuram ecclesiasticam appellatione postposita compellentes, quatenus uotum quod emisisse dignoscitur exsequi non postponat. Quod si non ambo, alter uestrum, etc.

Datum Laterani, uIII Id. April., anno decimo.



XLIu. . . .ARCHIEPISCOPO, SUBDECANO B. MARTINI ET MAGISTRO SOCRATI CANONICO TURONEN. Committitur causa matrimonialis I. de Alcia et M. uxoris sue terminanda. 

Ex litteris uenerabilis fratris nostri . . . . . . episcopi Trecoren. intelleximus euidenter quod cum causam matrimonii, que inter nobilem uirum I. de  Alcia et M. uxorem suam Andegauen. diecesis uertebatur, ipsi et dilectis filiis . . . cantori et . . . archidiacono Trecoren. commisissemus fine canonico terminandam, iidem, utpote remoti, penitus ignorantes ipsam bo. me. B. predecessori tuo, frater archiepiscope, uobisque, filii subdecane ac magister W. Socrates, a nobis fuisse primitus delegatam, a prefato nobili, qui aspirabat ad diuortium, circumuenti, usque ad receptionem testium in negotio processerunt. uerum dictus nobilis diffinitiuam sententiam non exspectans, quibusdam falsis usus, sicut dicitur, instrumentis, aliam superduxit. Asseruit insuper episcopus memoratus mulierem eamdem sub  potestate predicti nobilis fuisse detentam, et coram ipso et coniudicibus suis indefensam penitus exstitisse. Requisita tamen ab eisdem in iure utrum contradiceret, nec ne, receptioni et examinationi testium productorum assensum prebuit, sed ignorat quo ducta spiritu id fecisset. uerumtamen secreto postmodum, quia publice non audebat, reuelauit eisdem quod a uiro suo ut captiua detenta, minis et uerberibus ab ipso compulsa, prestito iuramento firmauit quod iis que contra ipsam proponerentur super matrimonio dissoluendo nullatenus contradicere attentaret; quare supersederunt negotio memorato. Cum igitur fraus et dolus nulli debeant patrocinium impertiri, discretioni uestre per apostolica scripta mandamus quatenus si premissis ueritas suffragatur,  uos, predictis litteris nequaquam obstantibus, in causa eadem iuxta priorum continentiam litterarum occasione qualibet et excusatione cessantibus, sublato appellationis obstaculo, ratione preuia procedatis, reducentes in statum debitum quidquid occasione litterarum illarum in eiusdem mulieris preiudicium noueritis attentatum.

Datum, ut in alia.



XLu. EPISCOPO SANCTI ANDREAE. Super declaratione obedientie et exceptione parochialium ecclesiarum, ac super sepulturis et nonnullis aliis ad ipsum episcopum pertinentibus. 

Apostolice sedis oraculo tua petiit fraternitas  edoceri si monasterii abbas exempti parochialium ecclesiarum obtentu ad idem monasterium pertinentium, que ab episcopali iurisdictione minime sint exempte, diecesano episcopo canonicam prestare obedientiam teneatur. Ad quod tibi duximus respondendum, quod cum iuxta canonicas sanctiones in religiosorum ecclesiis, que ad eos pleno iure non pertinent, institui debeant sacerdotes, qui episcopis de plebis cura respondeant, ipsis uero pro rebus temporalibus rationem exhibeant competentem, non utique ab abbate, sed ab huiusmodi sacerdotibus, episcopo conuenit pro talibus ecclesiis obedientiam exhiberi  . Quesiuisti preterea utrum uiris religiosis, quibus parochiales ecclesie in usus  proprios sunt collate, decedentibus personis earum liceat auctoritate propria possessionem earumdem ecclesiarum intrare, an per diecesanum episcopum in ipsam sint potius inducendi. Ad quod utique respondemus quod nisi eis specialiter sit concessum ut cum uacauerint, per se ipsos ingrediantur easdem, profecto in possessionem ipsarum, suo episcopo inconsulto, non est eis licitum introire. Quia uero nonnulli uiri religiosi ecclesias parochiales tenentes, episcopo parochiam uisitanti procurationem denegant exhibere, in defensionem sui prescriptionem tantummodo allegantes, fraternitatem tuam nolumus ignorare quod cum in talibus prescriptio sibi locum  uindicare non possit, sicut a nobis alibi rationabiliter est ostensum  , per eam se nequeunt ab ipsius prestatione tueri  . Ceterum cum plerumque contingat quod episcopi successiue locis religiosis de redditibus qui pertinent ad eosdem, ultra quinquagesimam conferant portionem, ita quod interdum usque ad tertiam partem uel quartam, interdum uero plus minusue huiusmodi redditus minuuntur, tua fraternitas nos consuluit utrum successoribus eorumdem ea que taliter fuerint ultra quinquagesimam portionem concessa, liceat aliquatenus reuocare. Nos igitur inquisitioni tue taliter respondemus, quod licet sit in canone diffinitum ut si quis episcoporum in parochia sua monasterium constituere forte uoluerit, et hoc ex rebus Ecclesie cui  presidet ipse ditare, non amplius ibidem quam quinquagesimam, Ecclesie uero quam monasticis regulis informare uel pro suis magnificare uoluerit sepulturis, non amplius quam centesimam partem census Ecclesie cui preest debeat elargiri. Quia tamen in eodem canone consequenter adiungitur ut hec temperamenti equitas obseruetur quod cui tribuit, competens subsidium conferat, et cui tollit damna grauia non infligat; ea quidem cautela seruata, ut unam tantummodo, que placuerit, ex iis duabus remunerationem assumat, hoc semper est obseruandum quod episcopus unus uel alius non solum non debet amplius, sed nec tantum nec minus cum graui ecclesie sue detrimento conferre, siue simul et semel id facere uelit, siue pluries successiue  eidem uel diuersis ecclesiis conferendo. Unde quod in graue detrimentum siue de possessionibus siue de prouentibus uel ad episcopalem mensam uel cathedralem ecclesiam pertinentibus in quantalibet portione constiterit esse collatum, poterit legitime reuocari, nisi prescriptione uel alia exceptione legitima huiusmodi actio excludatur. Nam etsi prima facie presumatur quod collatio quinquagesime uel centesime partis graue non inferat detrimentum; quia temetsi non solum si sepe, sed etiam si semel id fiat, ex uariis circumstantiis deprehendi potest interdum esse ualde damnosum, quod quidem magis potest ex ostensione ipsius facti quam expressione alicuius statuti cognosci, nec quinquagesima nec centesima  semel aut successiue debet cum graui damno conferri. Si uero in tantum abundet episcopus ut sine damno ecclesie sue possit amplius etiam quam in quinquagesimam uel centesiman partem necessitati alterius ecclesie subuenire, quamuis per se non debeat excedere summam a canone prefinitam, per quem incaute largiri uolentibus est occursum, de superioris tamen auctoritate potest etiam in maiori summa ex eius copia inopie alterius prouideri.

Datum Laterani, uIII Id. Aprilis, anno decimo.



XLuI. MARCHIONI DE MALASPINA Inhibetur ne occasione pedagii ante statutum Lateranen. concilii in terra sua aliquid recipere presumat nisi quod antea recipiebat. 


Auctoritate presentium prohibemus ne quis occasione pedagii quod ante statutum Lateranensis concilii super hoc editum in terra tua recipi consueuerat, te presumat per censuram ecclesiasticam molestare, nisi forsan antiquo et approbato pedagio abutaris. Nulli ergo . . . nostre prohibitionis etc. Si quis autem, etc.

Datum Laterani, Iu Idus Aprilis, anno decimo.



XLuII. . . .RAuENNAT. ARCHIEPISCOPO. Conceditur ut palleum recipere possit et uti eodem. 


Licet ab antiquo prouida fuerit deliberatione statutum ut electus in Ecclesie Rauennatis antistitem consecrationis munus, uel si consecrandus non fuerit, palleum ad Romanam accedat Ecclesiam suscepturus, necessitatis tamen eiusdem ecclesie tueque deuotionis obtentu statutum huiusmodi temperando taliter duximus prouidendum, ut palleum de corpore B. Petri sumptum, plenitudo scilicet pontificalis officii, secundum formam quam sub bulla nostra destinamus expressam, per dilectum filium R. subdiaconum nostrum tue fraternitati tradatur; ita quod quam cito se facultas obtulerit, infra annum apostolico  te conspectui representes, professionem quam nunc iuramento prestiteris ore tunc ibi proprio editurus. Monemus ergo fraternitatem tuam et exhortamur attente, per apostolica scripta mandantes quatenus specialem gratiam tibi factam, quam utique ad consequentiam trahi nolumus, recognoscens, in uocatione qua uocauit te Dominus, commisse tibi ecclesie te talem studeas exhibere quod que lesa uidetur non leuiter in utrisque, tua prouisione se gaudeat in temporalibus et spiritualibus reparari.

Datum Laterani, XuI Kal. Maii, anno decimo



XLuIII. PRIORI ET FRATRIBUS GRANDIMONTENSIBUS. Ut preces effundere ualeant pro anima M. Turonen. archiepiscopi, ut a penis, quas pro suis excessibus forsan meruit, ualeat liberari. 


Etsi fraterne caritatis, que nunquam excidit, sincerus affectus sit ad proximos extendendus, dum fuerint in presentis peregrinationis exsilio constituti, ex eiusdem tamen dilectionis fonte tunc est eis uberioribus beneficiis succurrendum cum a corporis uinculis absoluti nec tempus nec locum habent ut per se ualeant ulterius operari. Propter quod a sanctis Patribus quedam sunt prescripta remedia quibus defunctorum angustiis consulatur, eleemosyne uidelicet et ieiunia, oblationes ac preces,  que illis precipue prodesse noscuntur qui, dum uiuerent, meruerunt ut hec sibi possent prodesse post mortem. Multis quippe diuine Scripture testimoniis comprobatur quod meritis et precibus aliorum salutem mentis et corporis aliqui consequuntur, quorum, inquit, fidem ut uidit, ait Dominus paralytico: Confide, fili, remittuntur tibi peccata tua; et consequenter adiecit: Tolle lectum tuum et uade in domum tuam . Socrus quoque Simonis, que magnis febribus tenebatur, ad preces eorum qui manentes in domo rogauerunt pro ipsa meruit liberari. Maria etiam et Martha uitam Lazaro lacrymosis precibus impetrarunt. Et ad lacrymas uidue turba comite supplicantis, eius filium Dominus suscitauit. Ad huiusmodi uero exhibenda  suffragia quamuis fidelis quilibet teneatur iuxta illud quod in Ecclesiastico legitur: Mortuo non prohibeas gratiam, omnes siquidem moriemur , illi tamen ad hoc specialiter astringuntur qui a curis secularibus expediti, tam sua quam aliorum possunt commodius peccata deflere. Illis quoque conuenit per hec pietatis officia plenius subueniri qui sue liberationis fiduciam in iis qui adhuc uiuunt in corpore posuerunt. Sane ibon. mem. Turonensis archiepiscopus, dum appropinquaret ad portas mortis, et esset in ultimo uite sue termino constitutus, quasdam litteras fecit scribi, que sub sigillo suo fuere nobis a dil. fil. magistro P. de uico post eius obitum presentate, in quibus nobis humiliter supplicabat ut uos nostris litteris moneremus quatenus  pro ipso ad Dominum orationes et preces uestras effundere curaretis. Nos igitur in hoc pium eius deuotionis desiderium commendantes, qui apud districtum iudicem Ecclesie petiit suffragiis adiuuari, uniuersitatem uestram rogamus, monemus et exhortamur in Domino quatenus pro iam dicto defuncto effundatis coram Domino corda uestra, et pro ipsius anima deuotissime supplicetis Altissimo, ut a penis quas pro suis forsan excessibus meruit, uestris intercessionibus liberetur, spem firmam habentes ut qui ex fideli deuotione supplicationum uestrarum patrocinium implorauit, uestris precibus et beneficium percipiet et iuuamen.

Datum Laterani, u Id. April., anno decimo.



XLIX. EPISCOPIS, ABBATIBUS, PRIORIBUS ET UNIuERSIS CLERICIS PER ACHAIAM CONSTITUTIS. Ut archiepiscopo Patracen. ad exsoluenda sua debita caritatiuis studeant auxiliis subuenire. 


Etsi quilibet in necessitatis articulo proximo subuenire, illius tamen necessitates eum conuenit liberalius releuare ad cuius reuerentiam ex subiectionis debito noscitur obligatus. Cum igitur uenerabilis frater noster . . . Patracen. archiepiscopus semel et iterum pro suis et ecclesie sue negotiis ad sedem apostolicam ueniendo, preter labores multiplices, iacturas graues sustinuerit et expensas, nec ad exsoluenda sua debita in presenti eiusdem sufficiant  facultates, uniuersitatem uestram rogandam duximus et monendam, per apostolica uobis scripta mandantes, quatenus eidem archiepiscopo caritatiuis studeatis auxiliis subuenire, ut uestre liberalitatis subsidiis a suorum debitorum obligationibus expeditus, uestris commodis expeditius ualeat insudare.

Datum Laterani, Iu Kal. Maii, anno decimo.



L. ARCHIEPISCOPO PATRACENSI. Ut clericis sue prouincie prouentus ecclesiasticos percipere non permittat si in illis personaliter deseruire contempserint, nisi sibi constiterit eos canonice fuisse promotos, et beneficiatos in eorum ecclesiis residere compellat. 

 Ad nostram noueris audientiam peruenisse quod quidam clerici in ecclesiis tue prouincie prouentus ecclesiasticos percipere non uerentur, cum in eis residentiam facere negligant et personaliter deseruire. Quocirca presentium tibi auctoritate mandamus quatenus clericos memoratos, qui in ecclesiis in quibus ordinati fuerint personaliter deseruire contempserint, prouentus ecclesiasticos percipere non permittas, cum hoc tempore multa sit ibidem penuria clericorum.

Datum, ut in alia.



LI. EIDEM. Ut illis qui ad Achaie partes accedunt celebrare non permittat. 


Ex tue deuotionis insinuatione recepimus quod cum Latini regionem Achaie occupassent, quidam episcopi Greci suffraganei tui, timore perterriti, de locis propriis fugientes, suas ecclesias reliquerunt; quorum quidam, licet sepius moniti, ad sedes tamen suas redire contemnunt; nonnulli propter guerrarum discrimina per certos nequeunt nuntios commoneri. Unde nobis humiliter supplicasti ut super hoc tibi salubriter consulentes, qualiter circa illos et ipsorum dieceses procedere debeas, tibi scribere dignaremur. Nos igitur attendentes quod propter nouitatem mutationis illius terre et nouitatum euentus sit cum maturitate plurima procedendum, deuotioni tue taliter respondemus, ut illos  non semel, sed sepe, uidelicet primo, secundo et tertio, citare procures; et si comparere noluerint, sed in sua uoluerint contumacia perdurare, nisi forte se appellationis clypeo duxerint muniendos, quam infra tempus legitimum prosequantur, ipsos per suspensionis et excommunicationis sententias ad tuam obedientiam uenire compellas. Quod si nec sic ipsorum duritia poterit emolliri, eos dilectus filius B. tit. Sancte Susanne presbyter cardinalis apostolice sedis legatus ab episcopatum administratione remoueat, et quibus presunt ecclesiis de personis idoneis faciat prouideri, sed in eos degradationis sententiam non promulget, ut cum eis misericorditer, si expediat, facilius agi possit. In Ecclesiis  autem eorum qui se fraudulenter absentant, nec ad ipsos ualet citatio peruenire, trine citationis edictum facias publicari. Et si nec sic curauerint obedire, seu etiam ultra sex menses suas deseruerint ecclesias, ut iuxta canonicas sanctiones eis debeant merito spoliari, contra eos quoque sicut prescriptum est procedatur. Postulasti preterea per sedem apostolicam edoceri utrum clericos illos qui ad partes Achaie sine commendatitiis litteris ueniunt permittere debeas celebrare. Super quo tibi taliter respondemus, quod nisi legitime tibi constiterit, siue per litteras, siue per testes, de illorum ordinatione canonica qui penitus sunt ignoti, non debes ipsos permittere tuis plebibus celebrare. Sed si forsan eorum aliqui secreto ex deuotione celebrare  uoluerint, poteris sustinere.

Datum Laterani, XIII Kal. Maii, anno decimo.



LII. EPISCOPO PATAuIENSI. Ad suggestionem Aquilegensis patriarche, dum ipsi Patauien. Ecclesie presidebat, committitur, ut de loco insigni, ubi unam cathedralem ecclesiam erigere possit in loco uiennensi. 

Et canonica tradit auctoritas et ratio suggerit naturalis, ut cum necessitas exigit uel utilitas persuadet, et unus episcopatus diuidatur in plures, et plures coniungantur in unum, ne cura pastoris desit alicui uel aliquid desit cure pastoris. Legimus enim quod cum multi essent minores sacerdotes, quos  Chananeos communiter appellabant, unus autem summus sacerdos, quem nominabant specialiter Arabartum, Dauid prophetarum eximius per Spiritum sanctum intelligens quod unus non sufficeret uniuersis, uiginti quatuor summos sacerdotes instituit, sexdecim de Eleazar, et octo de Ithamar: quibus tamen omnibus unum prefecit, quem statuit principem sacerdotum. Singulis autem per sortem uicis sue diuisit hebdomadas; quarum octaua prouenit Abie, de cuius genere Zacarias pater Ioannis Baptiste descendit. Dilectus itaque filius nobilis uir . . . dux Austrie tam per litteras proprias quam nuntium specialem nostris auribus intimauit quod Patauiensis episcopatus parochialibus adeo limitibus  est diffusus quod per unam quamtumlibet exercitatam personam absque multorum animarum periculo pastorale circa singulas oues in ipso nequeat officium exerceri. Quod utique uenerabilis frater noster . . . Aquilegen. patriarcha, dum Patauiensi ecclesie presideret prouide circumspiciens, in uotis dicitur habuisse fel. rec. C. pape predecessori nostro cum instantia supplicare ut in prouincia seu potius prouinciis tam diffusis alium preter se antistitem ordinaret, quibus, ut expertus, agnouerat per unum immediate pastorem spiritualia sacramenta non posse congrue ministrari. De quibus, inter ceteras partes episcopatus eiusdem, Austria maximum noscitur sustinere defectum: que profecto in tantum dicitur a sede cathedrali  distare ut ad nonnullas ecclesias inibi constitutas uix infra dies a cena Domini perueniat nouum chrisma. Consecrationes quoque altarium, confirmationis sacramentum, et ordinationes nichilominus clericorum nonnunquam tempore multo, sepe uero perpetuo differuntur, nisi per aduenas fortassis episcopos aliquoties impendantur eisdem. Quodque grauius est, usque adeo, ut asseritur, ibi pestis inualuit heretice prauitatis ut passim in caulas dominicarum ouium lupi rapaces irrumpant, dum per uirgam pastoris, que quanto pluribus est intenta, tanto minus specialiter super eis preualet uigilare, truculenta rabies eorumdem ab ipsis sedulitatis officio non arcetur. Unde considerans dictus nobilis messem multam per operarios paucos non  posse commode procurari, et ideo rogandum dominum eius esse ut mittat operarios in eamdem, nobis humiliter supplicauit ut, necessitate pariter et utilitate pensata, in prouincia sua, que quanto est a tua sede remotior, tanto solatio noscitur alterius presulis amplius indigere, specialem ordinare pastorem super gregem Dominicum dignaremur, locum congruentem designans in quo decenter constitui possit ecclesia cathedralis, Wiennam uidelicet ciuitatem, que post Coloniam una de melioribus Teutonici regni urbibus esse dicitur, amena flumine, situ predita, ciuibus populosa, in qua dudum episcopalis sedes noscitur exstitisse, sed per incursum extere nationis, que tam illam quam alias multas circumstantes prouincias deuastauit, primo Lauriacum  et inde Patauiam est translata. Ne uero cum enormi tuo grauamine id petere uel appetere uideatur per quod potius onus tuum alleuandum intendit, tertiam partem Austrie siue quartam constituende diecesis postulauit limitibus deputari, uillis et castris cum possessionibus uniuersis ac ceteris temporalibus, preter ius parochiale duntaxat, in eadem particula tibi et Patauien. Ecclesie reseruatis. Ita profecto quod idem dux cum Wiennensi plebe de bonis suis episcopatum huiusmodi redditibus mille marcharum pro salute anime sue suorumque parentum pia deuotione dotabit, redditus nichilominus assignando de quibus tricennarius prebendarum in ea numerus statuatur, quarum cuilibet in extimatione  uiginti marcharum prouentus annus deputetur. Nos igitur attendentes quod cum oues spirituales non sint negligentius cardinalibus gubernande, quando quidem rector illarum custodum plurimorum ipsis adhibet diligentiam cum eas ab uno uiderit non posse pro multitudine custodiri, ad Dominici gregis regimen, qui nimis est in tuo multiplicatus ouili, alium, si uerum est quod asseritur, oporteat preter te deputari pastorem, qui et suas oues cognoscat, et a suis ouibus cognoscatur, eius exemplo qui ait: Cognosco oues meas et cognoscunt me mee , licet non solum secundum statuta canonica, uerum etiam nonnulla predecessorum nostrorum exempla, postulationi prefati ducis uideatur merito annuendum, tue tamen uolentes fraternitati  deferre, de superabundanti gratia rem ipsam tibi uoluimus intimare, considerato quod etsi non sit necessarium super hoc tuum obtinere consensum, illum tamen requirere sit honestum. Quocirca fraternitatem tuam monemus attente et propensius exhortamur, per apostolica scripta mandantes quatenus tam salutare propositum beneuolo prosequendo fauore, lucrumque anime temporali questui preponendo, quantum in te fuerit in hoc affectum adhibeas et effectum, quid de singulis eius negotii circumstantiis sentias nobis quantocius rescripturus. Nos enim uenerabili fratri nostro . . . . Salseburgensi archiepiscopo dedimus in mandatis ut memoratum ducem ad peragendum huiusmodi propositum pietatis propensius exhortetur, et inquisita  super iis diligentius ueritate, nobis eam sub opportuna celeritate rescribat, determinate significans in qua et quanta parte prouincie memorate futuri episcopatus locari cathedra et parochia ualeat congruentius assignari; ut sic demum certiores effecti, ad consummationem huius negotii sicut inspirauerit Dominus procedamus.

Datum Laterani XuIII Kal. Maii, anno decimo.



LIII. . . .EPISCOPO . . . PRAEPOSITO SANCTI LUCII ET . . .SCOLASTICO CURIENSI. Committitur ut H. pauperi presbytero de Ecclesia de Rapis faciant pacifica possessione gaudere, prout de iure fuerit faciendum. 

 Accedens olim ad presentiam nostram dilectus filius H. pauper presbyter humili nobis insinuatione monstrauit quod cum uI et Ha. Constantienses canonici eum super Ecclesia de Rapis, ad quam fuerat legitime presentatus, contra iustitiam molestarent, idem presbyter ad abbatem de Capella et coniudices eius super hoc litteras apostolicas impetrauit coram quibus cum multa fuissent hinc inde proposita, metu demum aduerse partis ad sententie calculum procedere noluerunt; sicut ipsi per suas nobis litteras intimarunt. Quare presbyter ipse ad nostram audientiam appellauit, festum beatorum Philippi et Iacobi proximo tunc preteritum sue terminum appellationi prefigens. Unde nos uobis  dedimus in mandatis ut si constaret memoratum presbyterum nullum habentem ecclesiasticum beneficium ad prefatam ecclesiam fuisse canonice presentatum, nonobstante institutione alterius, qui alia dicebatur ecclesiastica beneficia possidere, ipsum faceretis de illa sublato appellationis obstaculo inuestiri. uerum, sicut tu, frater episcope, per tuas nobis litteras intimasti, licet eiusdem presbyteri aduersarium constitisset alia ecclesiastica beneficia obtinere, quia tamen obiectum exstitit quod dictus presbyter litteras prelibati mandati per falsi suggestionem et suppressionem obtinuerat ueritatis, eodem aduersario sedem apostolicam appellante procedere ad sententiam distulistis. Cum igitur dictus presbyter denuo propter hoc ad presentiam nostram  accedens diu suum exspectauerit aduersarium, qui appellationem quam interiecerat non est aliquatenus prosecutus, compatientes eiusdem laboribus et expensis, discretioni uestre per apostolica scripta mandamus et districte precipimus quatenus si constiterit prefato presbytero ex presentatione illa ius in illa fuisse ecclesia acquisitum, nonobstante quod prelibatas litteras ad falsi suggestionem per suppressionem ueritatis dicitur impetrasse, cum hanc formam tanquam consonam iuri communi falsitatis expressio uel suppressio ueritatis nequeat immutare, secundum mandatum earum sublato cuiuslibet contradictionis et appellationis obstaculo in ipso negotio procedatis, contradictores per censuram ecclesiasticam compescendo;  sollicite prouisuri ut cum aduersarius sepedictus post litteras secundo a nobis per presbyterum eumdem obtentas possessionem ipsius ecclesie occupasse dicatur, si secundum formam mandati nostri presbyterum ipsum de illa contigerit inuestiri, amoto ab ipsa tam eo quam alio quolibet illicito detentore, faciatis dictum presbyterum ipsius pacifica possessione gaudere, in eos qui se temere ducerent opponendos canonicam promulgando censuram; prefatum nichilominus aduersarium ad debitam restitutionem fructuum subtractorum eidem presbytero faciendam per eamdem censuram appellatione postposita compellentes. Sic autem mandatum apostolicum impleatis quod de cetero pro defectu uestro predictum pauperem non oporteat ad sedem  apostolicam laborare, uos quoque non possitis de negligentia reprehendi. Depositiones uero testium, quas nobis super ipso negotio transmisistis, uestre discretioni remittimus; ut tam secundum ea que super eodem negotio sunt deposita, quam secundum illa que legitime deponentur, in causa ipsa canonice procedatis. Nullis litteris, etc. Quod si non omnes . . . . tu frater episcope, etc.

Datum Laterani, XIu Kal. Maii, anno decimo.



LIu. POTESTATI ET CONSULIBUS TAM PRAESENTIBUS QUAM FUTURIS ET UNIuERSO POPULO TARuISIN. Persuadentur quod acquiescant et credant eorum episcopo super corrigendis nefandis et schismaticis erroribus quos tenent contra fidem, et idem episcopus clericorum corrigat excessus. 


Gloria nominis uestri longe lateque claresceret, nisi eam fumus heretice prauitatis multipliciter offuscaret, cum secundum Apostolum non solum multum fermenti, sed etiam modicum quidem totam massam corrumpit. Utquid igitur, inclyti ciues, fidem catholicam, per quam renati estis ex aqua et spiritu in baptismo, corrumpi permittitis a quibusdam indisciplinatis et indoctis hominibus seductoribus et seductis, qui neque sacras Scripturas intelligunt, neque uirtutem diuinam agnoscunt, sub ouina pelle lupinam rapacitatem uelantes, ut propinent incautis in aureo calice fel draconum? Expurgate  itaque uetus fermentum, ut sitis noua conspersio, sicut estis azymi, non in fermento malitie et nequitie, sed in azymis sinceritatis et ueritatis, attendentes a falsis prophetis, qui ueniunt ad uos in uestimentis ouium, intrinsecus autem sunt lupi rapaces, presertim ab impiis Manicheis, qui se Catharos uel Paterenos appellant, quorum insaniam Paulus apostolus in Spiritu sancto preuidit et predixit esse uitandam, scribens inter cetera Timotheo: Spiritus, inquit, manifeste dicit quia in nouissimis temporibus discedent quidam a fide, attendentes spiritibus erroris et doctrinis demoniorum, in hypocrisi loquentium mendacium, et cauteriatam habentium conscientiam, prohibentium nubere, abstinere a cibis quos Deus creauit ad percipiendum cum gratiarum actione a fidelibus  et iis qui cognouerunt ueritatem, quia omnis creatura Dei bona et nichil reiiciendum quod cum gratiarum actione percipitur, sanctificatur enim per uerbum Dei et orationem . Ecce quam expresse et manifeste Paulus apostolus, uas electionis et doctor gentium, segregatus in Euangelium Dei, quod ipse ab homine non accepit nec didicit, sed per reuelationem solummodo Iesu Christi, damnat et improbat uesanum dogma perfidi Manichei, quod non solum ab orthodoxe fidei ueritate, uerum etiam a naturalis rationis iudicio est penitus alienum. Ille quippe cum sequentibus suis dogmatizat corporales cibos non esse creatos a Deo, sed a diabolo, quem appellat principem tenebrarum, a quo uniuersa corporalia et uisibilia  dicit esse creata. Iste uero docet cibos a Deo esse creatos, et ideo percipiendos esse a fidelibus cum actionibus gratiarum. Ille prohibet nubere, damnans coniugium, et asserens non esse maius peccatum polluere matrem uel filiam quam extraneam uel ignotam. Iste uero commendat coniugium, asserens illud magnum existere sacramentum in Christo et in Ecclesia, iuxta quod protoplastus euigilans prophetauit: Hoc, inquit, nunc os ex ossibus meis, et caro de carne mea. Propter hoc relinquet homo patrem et matrem, et adherebit uxori sue, et erunt duo in carne una . Ideoque nubere melius dicit esse quam uri. Cur autem in talibus immoramur, cum inter omnes insanias hec sit magis insana, et inter omnes errores hic sit magis  horribilis, tanquam qui non solum euangelicam ueritatem impugnat, uerum etiam philosophicam doctrinam euertit, que tradit unum esse uniuersorum tam uisibilium quam inuisibilium Conditorem. Fugite itaque, fugite damnabilem et damnatum, quin etiam damnosum et damnantem errorem, qui tenebras interiores inducit ut ad tenebras exteriores perducat; et nolite obtenebrari cum illis qui fatentur se ipsos esse creatos a principe tenebrarum; sed illuminamini magis cum iis qui se confitentur a Patre luminum esse creatos, apud quem tenebre non sunt ulle. Nos enim spondemus pro uobis apud Christum Iesum, qui uentuius est iudicare uiuos et mortuos,  quod illa est uera fides et recta, secundum doctrinam apostolicam et propheticam, quam sedes apostolica dogmatizat, cui nos, licet immeriti, presidemus, et in nouissimo districti iudicii die ante tribunal ipsius super hoc ipsi pro uobis uolumus respondere; interpellantes uos ad illud diuine maiestatis tribunal, coram quo tandem astabitis secundum merita recepturi, ut aspernantes et detestantes falsa dogmata heretice prauitatis, amplexemini et sectemini ueram doctrinam apostolice sedis supra firmam petram immobili soliditate fundatam, reminiscentes quid olim promiseritis nobis interposito iuramento in manu uenerabilis fratris nostri . . . Ferrariensis episcopi, quando communionis gratiam diu uobis subtractam per eius ministerium paterna  uobis restituimus pietate. Quocirca deuotionem uestram monemus et exhortamur in Domino, per apostolica uobis scripta mandantes quatenus uenerabili fratri nostro . . . episcopo uestro, cui dedimus in preceptis ut districte corrigat clericorum excessus quorum praua uos exempla conturbant credatis et acquiescatis in iis que redolent mores honestos et fidem sapiunt orthodoxam; non scandalizantes animas uestras in eo quod aliqui aliter uiuunt quam doceant: quia sicut infirmitas medici uim non impedit medicine, sic iniquitas sacerdotis uirtutem non euacuat sacramenti  .

Datum Laterani, XI Kal. Maii, anno decimo.



Lu. EPISCOPO BRIXINENSI, H. AQUILEGENSI PRAEPOSITO, ET S. SCOLASTICO AUGUSTENSI. Eis committitur examinatio testium super electione pastoris Gurcen. Ecclesie, super qua electione Salseburgen. Ecclesia ius habere sibi uindicabat. 


Conquesta est nobis Gurcensis Ecclesia quod super libertate sibi pontificem eligendi Salseburgensis Ecclesia ipsam indebite molestabat, quam tam de iure communi quam antiqua consuetudine ac priuilegio speciali . . . Gurcensis Ecclesie procurator eidem competere proponebat. Cui cum ex parte altera quedam obiiceretur sententia, que super hoc pro Salseburgensi dicebatur Ecclesia promulgata, idem asseruit nullam super hoc sententiam prolatam  fuisse. uerum exhibitio nobis quibusdam litteris uenerabilis fratris nostri . . . episcopi Frisingensis et dilecti filii . . . abbatis Sancte Crucis, que uidebantur latam ab ipsis dictam sententiam continere, idem proposuit subsequenter quod prefati iudices nec ordinarii fuerant, nec arbitri communiter electi a partibus, neque constabat quod fuerint delegati, unde quod statuerant robur habere non poterat firmitatis, contendens Gurcen. canonicos libere suum pontificem hactenus elegisse, quem usum sufficienter se asseruit probaturum. Cumque ipsi esset ex aduerso responsum memoratos iudices ex delegatione fel. mem. Alexandri pape III habuisse auctoritatem  negotium terminandi super usu eligendi et commissione ipsa, uenerabilibus fratribus nostris . . . Frisingen. et . . . Tergestin. episcopis una tecum, frater Brixinen. episcope, receptionem testium quos alterutra partium uellet producere duximus committendam. Partibus uero in nostra presentia constitutis, et attestationes super illis duobus articulis offerentibus nobis clausas, Gurcensis Ecclesie procurator est in iudicio protestatus quod non credebat super hoc sententiam latam fore, sed si esset, per metum contra eamdem ecclesiam fuerat iudicatum. Quem ad nos secreto uocauimus, et de metus inquisiuimus qualitate. Sed cum nobis talem exprimeret qui probatus parti sue adminiculum non afferret, et se nolle probare alium fateretur, postulans inducias ad metum,  quem expresserat, comprobandum, nos partibus consuluimus, ad concordiam intendentes, quod aduentum uenerabilis fratris nostri . . . Salseburgen. archiepiscopi exspectarent. Qui cum fuisset diutius exspectatus, et interim quidam ex Gurcen. canonicis ad suam ecclesiam accessissent, secum quosdam testes redeuntes duxerunt, per quos alium metum, scilicet quod compulsi fuerunt per . . . comitem Palatinum et fratres germanos ipsius archiepiscopi, qui tunc erat, contra se Gurcen. canonici confiteri, dictus probare uoluit procurator, tunc demum confitens sententiam latam fuisse, allegando proponens quod cum in iure ciuili habeatur expressum quia quod ui metusue causa gestum est,  pretor nullo tempore ratum habebit, nec hoc tempore rata debet haberi sententia, que occasione metus est lata a iudicibus memoratis, nec ratione longi temporis exceptionem obstare rei iudicate proposuit quin actio quod metus causa modo ualeat intentari, quia nedum quadraginta annorum spatium, per quod ei, si loco religioso competat, obstaculum preparatur, sed nec triginta post prolatam sententiam est effluxum, quin imo auctoritate canonis totum est illud iudicium renouandum, in quo pars ex eo quod contra se aliquid confessa fuisset, contrarium iudicium reportauit, in confessione se probauerit uiolentiam pertulisse, nec non omnis confessio que fit ex necessitate fides non est, et pessimum est de suspicione aut extorta  confessione aliquem iudicare. Item certum est quod sicut exceptio est actionis exclusio, ita replicatio est auxilium actionis. Quare cum ea que sunt annua ad agendum, perpetua ad excipiendum dicantur, et replicatio sit quasi exceptionis exclusio, dum alias duraret actio, nisi obstaret exceptio, per replicationis suffragium uigorem actio reassumit. Propter quod non obstante rei iudicate exceptione dixit se posse, sicut et ante sententiam, et modo electionem liberam uindicare. Ei quod obiectum fuerat, scilicet non ad unam solummodo probationis speciem iudices animos applicasse, sed ex confessionibus et testibus et instrumentis quibusdam contra Gurgen. ecclesiam sententiam protulisse, respondit quod metus, qui continebat corporis  cruciatum, in toto iudicio interuenit. Porro pars alia proponere procurauit quod eius aduersarius audiri penitus non debebat, multiplici ratione; tum quia confessus fuerat quod metum alium proponere non uolebat, tum quia cum a principio sententiam prolatam negaret, per fraudem postmodum contrarium est confessus, et fraus et dolus nemini patrocinium debet ferre. Unde in penam inficiationis sibi debebat actio denegari, sicut per legem in casu consimili est statutum, tum etiam quia confessus fuerat post memoratam sententiam Salseburgensi archiepiscopo Gurcen. canonicos in talibus obedientiam prestitisse, sic suo consensu sententiam confirmantes, presumpto per ius ciuile quod propter consensum spontaneum subsequentem  in prolatione ipsius sententie nulla coactio intercessit. Adiiciens quod postquam bon. mem. Lucio pape III Gurcenses de ipsa sententia querimoniam obtulerunt, ab eo fuit eadem confirmata, quodque Gurcen. canonici sponte per multos annos ipsi sententie paruerunt. Que rationes ab aduersario huiusmodi responsionibus sunt deluse, quod quemlibet sui licet penitere responsi, si nulla captio ex eius penitentia sit actoris. At cum Salseburgensis Ecclesia in excipiendo uices actoris sustineat, et nichil credatur utilitatibus ecclesiasticis deperire, si que sunt aliena reddantur, potest locus esse penitentie replicanti ad ius suum integrum conseruandum. Preterea procurator predictus obtulit sacramentum,  quod de nouo talis metus in suam deuenerit notionem, quare audiri debebat illa consimili ratione, quod si quisquam tempore contracti matrimonii presens fuit, nec tunc aliquid proposuit contra ipsum, sed illud uelit processu temporis accusare, ac fuisse consanguineos contrahentes iurauerit postea se sciuisse, auditur accusans. Item si quis petitorio intentato, et super eo testibus iam receptis, uelit actor possessorium intentare, ad illud reuerti per nostram concessa est licentia decretalem. uerum quia in alieni facti ignorantia tolerabilis error est, et error facti nemini necdum negotio finito nocet per legitimas sanctiones, precipue cum Gurcen. certet Ecclesia de damno uitando et iure suo acquirendo uel potius conseruando,  ex uariationibus huiusmodi non debet periculum sustinere. Nam nonnunquam pretor uariantem non repellit, et consilium non aspernatur mutantis. Sic autem tertie ac quarte obiectionibus est responsum, quod non debet Gurcen. Ecclesie seruitutis confessio preiudicium generare, quia si de iure communi habere debeat liberum de illo qui est ei preficiendus iudicium, et contra huiusmodi libertatem sic seruitutem confessa, iuris ciuilis auxilio suffragante, quod uult liberum hominem seruum per confessionem non effici seruitutis, non est ipsi libera electio adimenda, adiungens quod post translationem ad Maguntin. Ecclesiam archiepiscopi memorati, Gurgen. Ecclesia dicto predecessori nostro Lucio pape III, quando potuit reclamare,  super uiolentia exposuit questionem; sed ipse, sicut in priuilegio quod super electione, institutione, consecratione Gurgen. episcopi fel. rec. Alexander papa II. dicebatur Salseburgensi Ecclesie concessisse, ita et in sententia circumuentus, asserens se diligenter examinasse, ac uerum illud priuilegium inuenisse, quod nos falsum reperimus manifeste, eam absentibus Gurcen. canonicis confirmauit. Nos igitur iis et aliis intellectis que partes coram nobis multipliciter allegarunt, interloquendo concessimus ut procurator Gurcen. Ecclesie probandi metum illum facultatem haberet, prestito iuramento se illum postea didicisse; sicque testes produxit, quos per dil. fil. n. L. tituli Sancte Crucis presbyterum et G. Sancte Marie in  Porticu diaconum card. examinari mandauimus et eorum depositiones conscribi. Quia uero sepedicti archiepiscopi procurator tam super hoc quam super eo quod Gurcen. spontanea uoluntate sententie paruerunt, et quod tam metu quam aliis coram bo. me. Lucio papa predecessore nostro in iudicio allegatis idem predecessor noster per priuilegii paginam prefatam sententiam confirmauit, uolebat in patria producere testes, discretioni uestre per apostolica scripta mandamus quatenus testes quos utralibet pars super premissis articulis et super transactione que post tempus sententie dicitur facta fuisse, aut in personas testium duxerit producendos, sublato cuiuslibet contradictionis et appellationis  obstaculo, circa festum Omnium Sanctorum in loco securo partibus recipere procuretis, et attestationes redactas in scriptis nobis fideliter transmittatis, extunc prefigentes ipsis partibus terminum competentem, quo recepture sententiam nostro se conspectui representent; nisi forsan interim possent ad amicabilem uenire concordiam, quam utrique parti credimus expedire. Nullis litteris obstantibus, si que apparuerint a sede apostolica preter assensum partium impetrate. Quod si non omnes, duo uestrum, etc.

Datum Laterani, XIu Kal. April., anno decimo.



LuI. CAPITULO PATRACENSI. Ut Patracen. archiepiscopum in concordia electum tanquam eorum uerum archiepiscopum recipiant. 


Cum dilectus filius nobilis uir Guillelmus Campaniensis princeps Achaie et uos pariter cum eodem nobis olim instanter supplicaueritis et deuote ut uenerabilem fratrem nostrum . . . Patracen. archiepiscopum, tunc unanimiter electum a uobis, et ad sedem apostolicam accedentem, uobis in pastorem concedere dignaremur, nos diligentius indagantes qualiter fuerat in ipsius electione processum, quod per uos factum fuerat, tanquam minus licite procuratum, cum et uos fuissetis minus canonice instituti, non duximus approbandum; sed necessitate pariter et utilitate pensatis, postquam de ueritate  negotii et statu terre per iuramenta sociorum eiusdem archiepiscopi tunc electi fuimus certiores effecti, de potestate nostra eum ecclesie uestre pastorem constituimus et rectorem, administrationem ipsi plenariam tam in spiritualibus quam in temporalibus concedentes. Licet autem de plenitudine potestatis, quam habemus Domino disponente super ecclesias uniuersas, consecrationis munus potuissemus eidem tunc temporis impendisse, quia tamen uolumus uenerabili fratri nostro. . patriarche Constantinopolitano, cui ecclesia uestra asseritur esse subiecta, in hac parte deferre, ipsum ad patriarcham remisimus memoratum, ab eodem consecrationis gratiam recepturum. uerum idem archiepiscopus guerrarum et turbationum periculis,  que uigent in Romanie partibus, impeditus, eiusdem patriarche se non potuit conspectui presentare; sed nec expedire credebat, cum idem patriarcha tunc temporis eum consecrare nequiuerit, quia cepiscopos non habebat. Unde Athenien. et Theban. electos ad suam presentiam accedentes in Syriam destinauit, consecrationis munus inibi recepturos. Nos igitur eidem paterno compatientes affectu, qui semel et iterum ad sedem apostolicam ueniendo, preter labores multiplices, iacturas graues sustinuit et expensas, ei munus consecrationis impendimus, ipsum cum honore pallei, plenitudine scilicet pontificalis officii insignitum, cum gratie nostre plenitudine remittentes exhibiturum prefato  patriarche obedientiam et reuerentiam tam debitam quam deuotam, cum ex eo quod a nobis consecrationem aceepit, nulli uelimus preiudicium generari, ne forte, quod absit! inde iniuriarum nascatur occasio unde iura nascuntur. uerumtamen si super ecclesie uestre statu ius uestrum prosequi uolueritis, nos, qui, secundum Apostolum, sumus omnibus in iustitia debitores, iustitiam uobis auctore Deo curabimus exhibere. Quocirca uniuersitati uestre per apostolica scripta mandamus quatenus eidem tanquam uestro archiepiscopo intendatis, eius salubria monita et precepta recipientes humiliter et deuote.

Datum Laterani, uIII Kal. Maii, anno decimo.



LuII. . . ARCHIDIACONO ET . . PRAEPOSITO DE SETARA SUBDIACONO NOSTRO, CANONICO MEDIOLANENSI. Ut causam que inter C. scholarem et Ioannem clericum uertitur audiant et fine debito terminent. 


Dudum bo. me . . . . archidiacono Mediolanen. dedimus in mandatis ut dil. fil. C. scholarem a . . presbytero Sancti uictoris quadraginta Martyrum, qui solus in ipsa ecclesia ministrabat, in qua, sicut scholaris idem asseruit, quondam ministrauerunt clericus et sacerdos, in clericum et fratrem eiusdem ecclesie recipi faceret, cuius facultates idem scholaris proposuit nullatenus imminutas. Sed presbyter  memoratus, ipsius archidiaconi examen malitiose declinans, Ioannem clericum pro se ad nostram presentiam destinauit, cui et prefato C. uenerabilem fratrem nostrum B. Tranen. archiepiscopum apostolice sedis legatum tunc subdiaconum et capellanum nostrum dedimus auditorem. Coram quo dictus Ioannes asseruit quod nequaquam sufficiebant duobus clericis facultates ecclesie memorate, adiiciens quod predictus C. non erat idoneus ad illius ecclesie beneficium obtinendum. Unde nos uenerabili fratri nostro . . . patriarche Hierosolymitano, tunc episcopo uercellensi, de illorum assensu mandauimus ut si predictus C. legitime coram ipso probaret quod facultates ecclesie supradicte imminute non essent, sed  duobus sufficerent, et persona eius esset idonea, presbyterum supradictum ad receptionem ipsius per censuram ecclesiasticam appellatione remota compelleret, contradictores uel rebelles, si qui forsitan apparerent, a presumptione sua districtione simili, cessante appellatione, compescens, alioquin perpetuum silentium scholari super hoc imponeret memorato. Testes etiam qui nominarentur eidem, si se gratia, odio uel timore subtraherent, canonica districtione, cessante appellatione, compelleret perhibere testimonium ueritati. Cum autem prefatus scholaris ad probandum quod facultates ecclesie imminute non essent, sed duobus sufficerent, ad predicti patriarche tunc uercellen. episcopi presentiam multoties accessisset, et  idem episcopus testes nominatos ab ipso, quia monitione premissa nolebant ueritati testimonium perhibere, interdicto supposuisset, uenerabilis frater noster . . . tunc Mediolanensis archiepiscopus interdictum ipsum auctoritate propria relaxauit. Quare supradictus C. ius suum non potuit obtinere. Unde tibi, fili preposite, dedimus postmodum in preceptis ut inspectis attestationibus iam receptis, quas uoluimus ut per censuram ecclesiasticam tibi faceres exhiberi, secundum eas et alias, si quas partes legitime ducerent proferendas, cum nondum essent, que recepte fuerant, publicate, causam ipsam iuxta tenorem precedentium litterarum, sublato cuiuslibet contradictionis et appellationis obstaculo, ratione preuia terminares. Partibus igitur propter  hoc in tua postmodum presentia constitutis, cum dictus C. ad probandum quod facultates ecclesie suppetebant, quosdam patronos et parochianos ecclesie ad ferendum testimonium nominasset, et ipsi, licet a te sepius moniti, nollent testimonium perhibere, quibusdam se rationibus excusantes, tu eos, nisi usque ad quindecim dies extunc uenirent ad testimonium perhibendum, excommunicationis uinculo innodasti, sed ipsi ante prefixum diem ad sedem apostolicam prouocarunt, quare non fuit ulterius in causa processum. uolentes igitur ut finis eidem controuersie imponatur, te, fili archidiacone,  cognitioni eiusdem cause duximus adiungendum; presentium uobis auctoritate precipiendo mandantes quatenus laicis supradictis ad cautelam absolutionis beneficium impendatis, et causam ipsam iuxta priorum litterarum continentiam, appellatione remota, ratione preuia terminetis, ita ut ex illa clausula, scilicet si persona fuerit idonea, que nostro rescripto reperitur inserta, eidem scholari probandi se idoneum nulla necessitas imponatur, cum prima facie presumatur idoneus, nisi aliud in contrarium ostendatur. Testes autem quos utraque pars duxerit nominandos, siue patroni siue etiam parochiani sint ecclesie supradicte, si se gratia, odio uel timore subtraxerint, per districtionem ecclesiasticam appellatione cessante cogatis ueritati testimonium  perhibere.

Datum Laterani, u Kal. Maii, anno decimo.



LuIII. ZAMORENSI, SECCOBIENSI, ET ABULENSI EPISCOPIS. Ut si magister I. scholasticus Ecclesie Palentin. contra episcopum Palentin. calumniose crimina proponendo contra eum processerit, ab officio ac beneficio suspendatur. 

Cum dilectus filius I. magister scholarum Ecclesie Palentin. olim ad sedem apostolicam accessisset, et nobis de uenerabili fratre. . . Palentin. episcopo suo excessus uarios nuntiasset, uenerabili fratri nostro . . quondam episcopo Legionen. nunc archiepiscopo Compostellan. et dilectis filiis . . de uallebona, et. . de Mataplan. abbatibus diecesis Palentin. examinationem  commisimus excessuum obiectorum.  Qui super Simonia duplici, dilapidatione, absolutione incidentium in canonem sententie promulgate, quodque appellationibus ad nos interpositis deferre contemneret, necnon quod in manibus suis ultra tempus in concilio Lateran. constitutum uacantem tenuerit dignitatem, et quod furtim quoddam subtraxerit instrumentum in quod a iure canonicorum iura episcopalia distinguntur, et quibusdam aliis, inquisita per testes plenius ueritate, inquisitionem ipsam cum depositionibus testium nobis fideliter transmiserunt. Cum autem processum negotii et dicta testium examinauerimus diligenter, nec intelligere potuerimus probatum esse sufficienter aliquid  de predictis, eumdem episcopum de consilio fratrum nostrorum absoluendum decreuimus ab obiectis, per apostolica uobis scripta mandantes quatenus memoratum magistrum scholarum, donec canonice suam purgauerit innocentiam, scilicet quod non calumniandi animo ad huiusmodi crimina proponenda processerit, ab officio et beneficio suspendatis, ut ceteri simili pena perterriti ad infamationem suorum facilem non prosiliant prelatorum. Quod si non omnes, duo uestrum, etc.

Datum Laterani, u Id. Maii anno decimo.



LIX. PRIORISSAE ET SORORIBUS DE SEXEN. TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. Conceduntur priuilegia, et confirmantur eis libertates et immunitates. 


Prudentibus uirginibus, que sub habitu religionis accensis lampadibus etc., usque clementer annuimus, et monasterium uestrum, in quo diuino estis obsequio mancipate, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo canonicus, qui secundum Deum et beati Augustini Regulam in eodem loco noscitur institutus, perpetuis  ibidem temporibus inuiolabiliter obseruetur. Preterea quascunque possessiones, quecunque bona idem monasterium in presenti iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis Deo propitio poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis. Sexenam, in quo prefatum monasterium situm est. uillam Nouam, Senam, Ontinenam, et Urgelletum, cum omnibus pertinentiis eorum. Sane noualium uestrorum, que propriis manibus uel sumptibus colitis, siue de uestrorum animalium nutrimentis, nullus a uobis decimas exigere uel extorquere presumat. Liceat quoque uobis  personas liberas et absolutas e seculo fugientes ad conuersionem recipere, et eas absque contradictione aliqua retinere. Prohibemus insuper ut nulli sororum uestrarum post factam in uestro monasterio professionem fas sit absque priorisse sue licentia, nisi arctioris religionis obtentu, de eo discedere. Discedentem uero absque communium litterarum cautione nullus audeat retinere. Cum autem generale interdictum terre fuerit, liceat uobis clausis ianuis, etc., usque celebrare. Ad hec, auctoritate apostolica prohibemus ut nulli liceat in uos uel monasterium uestrum sine manifesta et rationabili causa excommunicationis uel interdicti sententiam promulgare. Preterea institutiones ab R. quondam  Oscensi episcopo et., magistro Hospitalis Emposte et aliis uiris religiosis de assensu carissime in Christo filie nostre S. illustris regine Aragonum in ipso monasterio rationabiliter factas auctoritate apostolica confirmamus. Obeunte uero te nunc eiusdem loci priorissa, uel earum aliqua que tibi successerint, nulla ibi qualibet subreptionis astutia seu uiolentia preponatur, nisi eam sorores communi consensu, uel earum maior pars consilii sanioris, secundum Dei timorem et beati Augustini Regulam prouiderint eligendam. Si uero contingat sorores monasterii fore in electione priorisse discordes, magistrum hospitalis Hierosolymitani de Emposta, cuius habitum geritis, ad uestrum monasterium conuocabitis; per quem, cum consilio diecesani episcopi,  orta inter uos discordia sopiatur. Statuimus autem ut non liceat Hospitalariis priorissam uel conuentum de domo ipsa eiicere, uel aliquam sororum mutare aut statuere in eadem. Sed si contigerit priorissam uel aliquam sororum excedere ita quod per uos emendari non possit, per priorem Emposte ac diecesanum episcopum in eodem monasterio secundum beati Augustini, quam seruatis, Regulam corrigatur. Nec liceat eisdem Hospitalariis contra ea que in ipsius Regula monasterii inter uos et ipsos de electione priorisse prouide sunt statuta, quauis temeritate uenire. Ecclesia uero in suo statu manente, tricenarius canonicarum numerus non possit minui, sed augeri, si ad plurium sustentationem facultates eius contigerit augmentari. Decernimus ergo  ut nulli omnino hominum liceat prefatum monasterium temere perturbare, aut eius possessiones auferre, ablatas retinere, minuere, seu quibuslibet uexationibus fatigare, etc., usque profutura. Salua sedis apostolice auctoritate, diecesani episcopi canonica iustitia, et magistri Hospitalis Emposte debita reuerentia. Si qua igitur in futurum ecclesiastica secularisue persona, etc., usque subiaceat ultioni. Cunctis antem eidem loco sua iura seruantibus sit pax Domini nostri Iesu Christi, quatenus, etc., usque in finem. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, uII Id. Maii, indict. IX, Incarnationis Dominice anno 1207, pontificatus uero domini Innocentii  pape III anno decimo.



LX. CANONICIS SANCTI MAURITII AUGUSTENSIS TAM PRAESENTIBUS QUAM FUTURIS CANONICE SUBSTITUENDIS IN PERPETUUM. Conceduntur priuilegia et indulgentie, et confirmantur libertates, etc. 

Effectum iusta postulantibus indulgere et uigor equitatis et ordo exigit rationis; presertim quando uoluntatem petentium pietas adiuuat, et ueritas non relinquit. Eapropter, dilecti in Domino filii, uestris iustis postulationibus clementer annuimus, et prefatam ecclesiam, in qua diuino estis obsequio mancipati, ad exemplar fel. rec. Alexandri pape predecessoris  nostri sub beati Petri et nostra protectione suscipimus, et presentis scripti priuilegio communimus. Statuentes ut quascunque possessiones, quecunque bona eadem ecclesia in presenti iuste et canonice possidet, aut in futurum concessione pontificum, etc., usque illibata permaneant, in quibus hec propriis duximus uocabulis exprimenda. Ecclesiam in Baldeshusen, cum uillicali curia et omnibus pertinentiis eius, pascuis uidelicet, pratis, siluis, aquis et earum decursibus. Ecclesiam in Mimmenushen. cum uillicali curia et omni iure eius. uicum qui dicitur Nanthereshusen. uicum qui dicitur Gerute. Duas curias in uilla que dicitur Oberenhouen. Curiam in uilla que dicitur Niusazen. Curiam  in uilla que dicitur Gegingen. Curiam in uilla que uocatur Warengereshouen. Ecclesiam et uillicalem curiam in uilla que uocatur Biberin, cum molendino uno. Curiam uillicalem in uilla que uocatur Heinricheshouen. In pago ipsius ciuitatis Augustensis agros, hortos, curtilia et molendinum unum. In prouincia que dicitur Franconia, uillam que nuncupatur Chrowelshain. Ecclesiam et uillicalem curiam in uilla que uocatur Goltpach, cum taberna. Ad hec, sancimus ut capella que Uffenburch uocatur, cum bonis et redditibus quos ibidem habet, et in uilla que dicitur Egeuenburch, usibus fratrum deputata, sine assensu eorum nullius temeritate eorumdem fratrum usibus subtrahatur. Sepulturam quoque ipsius loci liberam esse decernimus, ut eorum deuotioni  et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat. Salua tamen iustitia illarum ecclesiarum a quibus mortuorum corpora assumuntur. Obeunte uero preposito ecclesie uestre, qui pro tempore fuerit, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum maior pars sanioris consilii, secundum Dei timorem preuiderint eligendum. In parochialibus autem ecclesiis uestris uacantibus liceat uobis sacerdotes eligere et episcopo presentare quibus, si idonei inuenti fuerint, episcopus animarum curam committat; ut de plebis quidem cura episcopo, uobis autem de temporalibus debeant respondere. Decernimus ergo ut nulli omnino  hominum liceat prefatam ecclesiam temere perturbare, aut eius possessiones auferre, etc., usque omnimodis profutura. Salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, etc., usque subiaceat ultioni. Cunctis autem eidem loco sua iura seruantibus, etc., usque in finem. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, uII Idus Maii, indictione IX, Incarnationis Dominice anno 1207, pontificatus uero domini Innocentii pape III anno decimo.



LXI. EPISCOPO AUTISIODORENSI. De decimis Iudeorum, fructibus scholarium, et usurariis. 


Tue fraternitatis discretio postulauit per sedem apostolicam edoceri qualiter contra Iudeos illos procedere debeas qui cum uillas, predia et uineas emerint, decimas ex eisdem ecclesiis et personis ecclesiasticis debitas reddere contradicunt, cum per censuram ecclesiasticam compelli nequeant, quam contemnunt. Nos autem inquisitioni tue taliter respondemus, quod terre princeps est sollicite admonendus ut ipsos ad solutionem earum tradita  sibi potestate compellat. Quod si forsan ille id exsequi non curauerit, sub districtione anathematis interdicendum est Christianis ne habeant commercia cum eisdem, donec satisfecerint de premissis  . Quesiuisti preterea ut cum interdum canonici, quibus studiorum gratia est indultum ut in absentia sua fructus percipiant prebendarum suarum, accepta licentia se ad uillas transferant uel castella in quibus nullum est uel minus competens exercitium studiorum, utrum prebendarum suarum fructus sint talibus conferendi. Ad quod breuiter respondemus, eis qui huiusmodi fraudem committunt, cum fraus et dolus nemini debeat patrocinium impertiri, prefatam indulgentiam competere non debere. Ceterum cum in diecesi  tua sint quamplurimi usurarii,  de quibus minime dubitatur quin sint usurarii manifesti, contra quos propter timorem principum et potentum, qui tuentur eosdem, non apparet aliquis accusator, nec iidem sunt per sententiam condemnati, qualiter procedere ualeas contra ipsos, oraculum duxisti sedis apostolice requirendum. Nos autem fraternitati tue taliter respondemus, quod licet contra ipsos non appareat accusator, si tamen aliis argumentis illos esse constiterit usurarios manifestos, in eos penam in Lateranensi concilio contra usurarios editam libere poteris exercere.

Datum Laterani, XuII Kal. Iunii, anno decimo.



LXII. MAIORI DECANO ET PRIORI COLONIENSI. De beneficiatis excommunicatis et interdictis, etc. 


Postulastis per sedem apostolicam edoceri quis suffraganeus Coloniensis Ecclesie, dum uenerabilis frater noster B. archiepiscopus uester in uinculis detinetur, debeat iudicare, si forte a clericis suis iidem fuerint ad Coloniensem Ecclesiam appellati, et quid fieri debeat de beneficiis uacantibus, que ad donationem noscuntur eiusdem archiepiscopi pertinere. Nos ergo inquisitioni uestre breuiter respondemus, quod per legatorum nostrorum sollicitudinem, quos in Teutoniam destinamus, eumdem archiepiscopum restituendum speramus, auctore Domino, libertati; qui tam in iis quam in aliis  suum officium exsequetur. Consequenter  etiam quesiuistis utrum clerici, qui, dum essent excommunicationis uinculo innodati, ecclesiastica beneficia sunt adepti, eadem, postquam absolutionis beneficium obtinuerint, licite ualeant retinere; postulantes nichilominus per sedem apostolicam explicari qua pena corrigi debeant abbates, abbatisse ac alii ecclesiarum prelati, qui scienter clericis excommunicationi subiectis ecclesiastica beneficia contulerunt. Ad que uobis taliter duximus respondendum, quod cum excommunicatis communicari non debeat, clericis excommunicationis uinculo innodatis ecclesiastica beneficia conferri non possunt,  nec illi ea ualent licite retinere, nisi forsan cum eis fuerit misericorditer dispensatum, cum ipsa non fuerint canonice assecuti. Illi uero qui scienter ipsa beneficia talibus contulerunt, tandiu debent a beneficiorum collatione suspendi donec super hoc ueniam consequi mereantur, ut puniantur in eo in quo delinquere presumpserunt. Quesiuistis preterea qualiter puniri debeant clerici ac monachi nec non etiam moniales ecclesiarum conuentualium qui post latam interdicti sententiam in locis suppositis interdicto presumpserunt hactenus et adhuc etiam non uerentur diuina officia celebrare, quamuis propter hoc sicut excommunicationis uinculo innodati  . Ad quod breuiter respondemus quod clerici qui talia presumpserunt, sunt ecclesiasticis  beneficiis spoliandi, monachi uero uel moniales in arctioribus monasteriis ad peragendam penitentiam retrudendi. Insuper postulastis per apostolice sedis oraculum explicari quid fieri debeat de clericis illis qui, cum eis a iudicibus delegatis fuisset iniunctum, cum ipsis absolutionis beneficium prestiterunt, ut se nostro conspectui presentarent, id exsequi contempserunt, et ex eis qui prefato archiepiscopo prestiterunt fidelitatis et obedientie iuramentum et illud postmodum transgredi non uerentes, interdicti sententiam non seruarunt. Nos igitur ad hec taliter respondemus, quod utrique, tanquam periuri, pena canonica sunt plectendi.

Datum Laterani, Id. Maii, anno decimo.



LXIII. PISANENSI ARCHIEPISCOPO. Committitur ei causa matrimonialis. 


B. nobilis mulieris oblata nobis petitio continebat quod cum iam agens tempora pubertatis ex patris imperio potius quam spontanea uoluntate . . . iudici Arborensi fuit matrimonio copulata, et licet ex eo unicam prolem susceperit, ad ipsum tamen diligendum ut uirum nec amicorum instantia nec consiliis propinquorum potuit animari. Cumque sic secum noluntaria permaneret, intellexit quod quando acceperat ipsum in uirum, aliam sibi matrimonio copulatam haberet. Asserebat etiam idem iudex quod quamdam  consobrinam huius cognouerat ante matrimonium cum ipsa contractum, sicque factum est quod adinuicem diuerterunt. Quod qualiter fuerit procuratum, alio modo non nouit, nisi quod et tunc credidit et nunc credit quod rationabiliter fuerit et canonice factum. Tandem ad domum paternam reuersa, et circa biennium absque ulla querela innupta consistens, publice postmodum et solemniter in facie Ecclesie nobili uiro Hugoni comiti nupsit; cum quo per annos quatuordecim pacifice commorata, duos suscepit filios ex eodem, quos humiliter petiit auctoritate apostolica pronuntiari legitimos, pro eo quod bona fide in facie Ecclesie iuncti fuerant uir  et uxor, et magno tempore absque contradictione aliqua simul fuerant commorati. Quocirca fraternitati tue per apostolica scripta mandamus quatenus, inquisita diligentius ueritate, si tibi constiterit quod prefatus iudex eo tempore quo cum prefata B. contraxit, aliam haberet uxorem, uel quod eius consanguineam antea carnaliter cognouisset, uel uirum iam obiisse priorem, prefatos uirum et uxorem inuicem reconcilies, et facias eos mutuo semetipsos nuptiali honore ac maritali affectione tractare, sed et filios quos taliter susceperunt legitimos reputari. Quod si de predictis tribus articulis nichil tibi constiterit, quia tamen sepedicta mulier prefato uiro in conspectu Ecclesie solemniter nupsit, et simul quatuordecim annis coniuncti tanquam uir  et uxor absque ulla contradictione bona fide manserunt, eorum filios nichilominus facias reputari legitimos, et ad iura paterna uocari.

Datum Laterani, XuII Kal. Iunii, anno decimo.



LXIu. CONSULIBUS ET POPULO PLACENTINO. De conseruanda libertate ecclesiastica. 

In arca federis cum tabulis testamenti uirga continebatur et manna; quoniam in monte rectoris cum scientia legis diuine uirga correctionis et manna dulcedinis debet esse, ut rigor mansuetudine temperetur, et mansuetudo rigore. Hoc igitur attendentes, auditis que uenerabilis frater noster . . .  episcopus et clerici Placentini, nec non et dilecti filii Ubertus uicecomes, Ioannes de Malamina et Petrus de uilimercato, nuntii uestri, uiri prouidi et fideles, super faciendo uobis mandato coram nobis proponere curauerunt, illis iustitiam, istis misericordiam implorantibus, illud taliter duximus temperandum, ut misericordia se pariter et iustitia complectentibus in eodem, neutra deseratur ab altera, sed potius ipsum sit utraque uirtute conditum. Proinde leuate uestros oculos in directum, et attendite diligenter quorsum deuenerit necessaria uestre preuaricationis offensa; que licet grauis exstitisse noscatur, diuino tamen est forsan consilio procuratum ut per illam erudiantur et qui prope sunt et qui  longe contra libertatem ecclesiasticam similia non presumere, cum facinoris uestri uos uiderint salubriter penitere. Ecce siquidem multi sunt qui obseruant exitum huius rei; quibus quemadmodum facta est culpa uestre presumptionis in scandalum, ita profecto fiet disciplina uestre penitudinis in exemplum. Attentandum erat aliquando forsitan ab aliquibus similis lucte certamen; quod cum a uobis contigerit pretentari, succumbendo salubriter in eodem, cautelam ceteris tribuetis, utiliusque libertatem ecclesiasticam huiusmodi promouebitis exercitio quam fortasse promouere ualueritis quiescendo. Unde profecto felicem dicent, qui hoc audierint  culpam uestram, si, uelut potestis, in causam generalis utilitatis ecclesiastice conuertere satagatis eamdem. Satis enim ex perpetratione ipsius diffamati mundo fuistis. Sed longe magis eiusdem humilis satisfactio nomen uestrum in omnem terram honorificare ualebit. uidentes ergo uidete qualiter ex offensa, quam perpetrastis, dummodo satisfactione condigna illam studueritis expiare, preconium laudis uestre magnificare possitis et utilitatem ecclesiasticam promouere. Psalmi quippe Dauid, epistole Pauli, Euangeliumque Matthei frequentius inter Scripturas ceteras in Ecclesia recitantur; quorum primus adulter et homicida, secundus uero blasphemus et persecutor, ac tertius publicanus et telonarius, ita reatus suos satisfactione purgarunt  ut hec de ipsis nequaquam ad contumeliam sed ad gloriam memorentur eorum; quorum profecto Scripturas frequentior Ecclesie usus habet, ut ex familiari eorum exemplo peccatores ad penitentiam conuertantur. uobis quoque talis similitudo continget. Quoniam ubicunque satisfactio uestra in uniuerso mundo dicetur, non sine magna nominis uestri laude suscipient, qui audierint, et de offensa uestra cautelam, et de penitentia disciplinam. Quia igitur iustitia iusti non liberabit eum in quacunque die peccauerit, et impietas impii non nocebit eidem in quacunque die fuerit ab impietate conuersus, uniuersitatem uestram rogamus attente et propensius exhortamur, in remissionem uobis peccaminum iniungentes, quatenus uerbum Domini cum tremore  pensantes per prophetam de gente peccatrice dicentis: Si penitentiam egerit gens a malo quod sum locutus aduersus eam, agam et ego penitentiam super malo quod cogitaui ut sibi facerem. Sed si malum in oculis meis fecerit ut non audiat uocem meam, agam penitentiam super bono quod ut ei facerem sum locutus , penitentiam uestram prompta satisfactione peragere studeatis; ne, quod absit, hoc quod esse preualet causa boni, uobis demum occasio mali fiat. Nos enim, si quantum in uobis est efficere sategeritis ut ad laudem diuini nominis, ecclesiastice libertatis honorem, et salutem uestram, hoc negotium terminetur, cum pietas promissionem habeat uite que nunc est pariter et  future, preter gratie mundane fauorem, quam exinde merebimini, de huiusmodi opere pietatis coronam uobis pollicemur eternam. Formam uero predicti mandati uenerabilibus fratribus nostris . . . uercellensi et . . . . . Iporiensi episcopis et dilectis filiis . . . abbati de Tilieto et presbytero Alberto Mantuan. uisitatoribus Lombardie sub bulla nostra destinamus inclusam; dantes in mandatis eisdem ut omnes, uel tres, aut duo saltem eorum, in ipso faciendo procedant, illudque faciant per censuram ecclesiasticam, si opus fuerit, firmiter obseruari.

Datum Laterani . . . Maii, anno decimo.



LXu. CHARISSIMO IN CHRISTO FILIO NOSTRO KALO IOANNI, REGI BULGARORUM ILLUSTRI. Ut pacem et treugam ineat cum imperatore CP. et Latinis. 


Cum superbis Deus resistat, humilibus autem det gratiam, iuxta quod apostolus Iacobus contestatur, a Domino tibi triumphum concessum non tue uirtuti ascribere debuisti, sed potius illorum imputare peccatis qui suis exigentibus meritis ceciderunt, utpote in arcu suo sperantes, et suo saluari gladio confidentes. uerum tu tibi ascribens triumphum de hostibus reportatum, Deo, in cuius sunt manibus corda regum, prout debueras, gloriam non dedisti.  Quod ex eo satis potuit manifeste perpendi quod cum ad te nostrum curauerimus nuntium destinare, ut cum Latinis apud Constantinopolim commorantibus pacem inires aut treuguas, non solum id facere noluisti, uerum etiam ipsum nuntium suscepisti et dimisisti minus honeste quam decuerit regiam dignitatem, quem ob reuerentiam apostolice sedis et benigne recipere debuisti et honeste tractare, attendens quod missus fuerat euangelizare pacem et predicare salutem. Licet ergo ex prefata uictoria intra teipsum fueris plus debito exaltatus, quia tamen te sicut carissimum in Christo filium sincera diligimus in Domino caritate, optantes tibi salutem et pacem, dilectum filium . . . . . nuntium tuum et litteras quas per eum nobis misisti benigne  recepimus, et que nobis significasti per eas notauimus diligenter. Intellecto sane quod iamdudum nuntios affectaueras ad nostram presentiam destinare, sed ipsis aditus non patebat, cum per Ungariam transire non audeant, nec per Duratium propter uenetos dominantes ibidem, carissimo in Christo filio . . . illustri regi Hungarie per scripta nostra mandamus ut nuntios tuos, quos ad sedem duxeris apostolicam destinandos, per terram suam transire permittat libere ac secure, id idem dilecto filio nobili uiro . . . uenetorum duci mandantes, ut eisdem per Duratium faciat transitum habere securum. Super eo autem quod te in deuotione apostolice sedis perseuerare firmiter asseueras, et, si, necesse foret, caput exponeres pro eadem, excellentiam  regiam in Domino commendamus, et gratiarum actiones referimus bonorum omnium largitori, qui hoc propositum tibi misericorditer inspirauit. Monemus igitur serenitatem regiam et exhortamur in Domino, per apostolica tibi scripta mandantes, quatenus cum carissimo in Christo filio nostro H. Constantinopolitano imperatore illustri et aliis Latinis in Romanie imperio commorantibus pacem uel treugam ineas et obserues. Nos enim de mittendo ad te nuntium nostrum, cum expedire uiderimus, curabimus prouidere, iuxta quod nobis fuerit desuper inspiratum.

Datum Laterani, uIII Kal. Iunii, anno decimo.



LXuI. NOBILI MULIERI . . . COMITISSAE BLESENSI. Explicantur uerba cuiusdam priuilegii canonicorum Carnotensium. 


 Cum olim pro canonicis Carnotensibus quoddam capitulum contra te fuerit allegatum, quod dicebatur in Ecclesie sue priuilegio contineri, ut uidelicet nemini liceat excommunicatis uel nominatim interdictis pro canonicis Carnotensibus absque congrua satisfactione absolutionis beneficium indulgere, quoniam fuit in questione deductum que foret congrua satisfactio, ad intelligendum clausulam ipsam meminimus distinxisse utrum in aliquem esset interdicti uel excommunicationis sententia promulgata  pro contumacia tantum, quia uidelicet citatus noluit stare iuri, uel etiam pro offensa, quia uidelicet iussus noluit maleficium emendare  ; in primo casu credentes congrue satisfieri, ut huiusmodi relaxaretur sententia, si sufficiens stanti iuri cautio preberetur; in secundo uero, si manifesta foret offensa; dicentes nequaquam satisfieri congrue, ut relaxaretur sententia, nisi prius sufficiens exhiberetur emenda; et si forsitan esset dubia, sufficere reputantes ad relaxandum eamdem, si pauendi mandato competens satisdatio preberetur. Quia uero dum ansam soluimus, nodum dicimur ligauisse per hoc quod eisdem canonicis, uelut asseris, proponentibus illam esse manifestam offensam, non que iudici, non que alii, sed que sibi manifesta tantummodo  uideretur, maior ex illa dictione, uidelicet manifesta, scrupulus questionis emersit tuis humilibus precibus inclinati, offensam illam nos rescribimus intelligere manifestam que uel per confessionem uel probationem legitimam nota fuerit aut etiam euidentiam rei que nulla possit tergiuersatione celari.

Datum Laterani, uIII Kal. Iunii, anno decimo.



LXuII. ARCHIEPISCOPO ET DECANO SENONENSI. Rescribit in fauorem comitis Blesensis. 

Quod querentibus principaliter regnum Dei secundario adiiciantur et alia secundum euangelicam ueritatem apostolica sedes attendens uniuersos crucesignatos  sub sua speciali defensione recepit, prouida deliberatione constituens ut bona eorum sub eius et omnium prelatorum Ecclesie Dei protectione consisterent, et donec cognosceretur certissime de reditu uel obitu eorumdem, illibata et integra permanerent. Cum ergo clare memorie L. Blesensis et Claromontensis comes assumpto crucis signaculo se deuouerit obsequio Crucifixi, et in itinere peregrinationis uitam finierit temporalem, uolentes nobili mulieri . . . relicte sue ac pupillo et procuratoribus necnon officialibus eius paterna sollicitudine plenius prouidere, ut etiam ipsi defuncto comiti respondeamus iuxta sue deuotionis affectum, ac  imbecillitati puerili et fragilitati feminee consulamus, cum difficile sit ad nos pro singulis habere recursum, uices nostras usque ad annos pubertatis pupilli sui uobis duximus committendas; discretioni uestre per apostolica scripta mandantes quatenus, cum oppressis quibuslibet liceat ad sedem apostolicam appellare, si quando duxerint appellandum, audiatis auctoritate nostra causas super quibus contra homines eiusdem prouincie fuerit appellatum, et sublato appellationis obstaculo fine debito decidatis, denuntiantes illas sententias non tenere que in comitissam, procuratores, et terram comitis memorati post appellationem ad nos legitime interpositam fuerint promulgate. Illas autem que secus prolate fuerint, secundum  formam Ecclesie appellatione postposita relaxetis; et iniuncto quod de iure fuerit iniungendum, audiatis si quid fuerit questionis, et appellatione remota fine debito decidatis, facientes quod statueritis per censuram ecclesiasticam firmiter obseruari. Quod si forsan alteri partium uestrum iudicium sit suspectum, partes ad eligendos arbitros appellatione postposita compellatis, qui predicta, sublato appellationis obstaculo, sicut premisimus, exsequantur; nullis litteris ueritati et iustitie preiudicantibus a sede apostolica impetratis. Quod si non ambo . . . tu, frater archiepiscope, etc.

Datum Rome, apud Sanctum Petrum, Iu Kal. Iunii, anno decimo.



LXuIII. COSORANENSI EPISCOPO ET ABBATI CISTERCIENSI APOSTOLICAE SEDIS LEGATIS. Committitur eis causa archiepiscopi Narbonensis de certis criminibus accusati. 


Cum geramus in terris, licet immeriti, uicem eius cui celestis Pater iudicium omne dedit, ut nec esset nimis rigidum ex potentia, nec ex benignitate ualde remissum, sed misericordia pariter et iustitia per sapientiam temperatum, ita nos decet de subditis iudicare quod utraque uirtute nostrum iudicium condiamus. Sane cum olim per legatos nostros in Narbonensem prouinciam destinatos descenderimus  ad uidendum utrum clamorem, qui ad nos uenerat . . . archiepiscopus Narbonensis opere compleuisset, ipsi per uiros iuratos inquisitionem plenariam facientes, depositiones eorum suis inclusas sigillis nobis fideliter transmiserunt; per quas idem archiepiscopus de duobus precipue, auaritia scilicet et negligentia, culpabilis notabatur, que duo inter abusiones duodecim numerantur, cum uidelicet est episcopus negligens, et diues auarus, quamuis utraque radix in multos ramos perhibeatur esse diffusa. Idem autem archiepiscopus ad presentiam nostram accedens, super obiectis se multipliciter excusauit, misericordiam tamen postulans, et emendationem  promittens, ut expiare posset preterita per futura, recolens illud quod Ioannes apostolus ait: Si dixerimus quod peccatum non habemus, nos ipsos seducimus, et ueritas in nobis non est, quoniam in multis offendimus omnes . Nos igitur attendentes quod ex labore grandis et grauis itineris, maxime pre senectute ac debilitate corporis, esset afflictus, et abbatia Montis-Aragonum, que pluris ei quam Narbonensis archiepiscopatus, sicut dicebatur, exstiterat, per uos fuerat spoliatus, disposuimus infundere oleum super uinum, ut in nobis iustitiam pariter et misericordiam inueniret, cum in arca tabernaculi manna contineretur et uirga, tamen ne manna dulcedinis posset efficere dissolutum quem uirga correctionis debebat reddere castigatum.  Ad parabolam igitur euangelicam de ficulnea plantata in uinea recurrentes, de qua cum dominus cultori uinee precepisset ut illam succideret, ne terram inutiliter occuparet, qui ueniens post tres annos non inuenit fructum in illa, et ille respondit domino ut dimitteret illam per annum usque dum foderet circa ipsam et mitteret stercora, et si quidem faceret fructum, alioquin eam succideret in futurum, adhuc eidem archiepiscopo, circa quem foderamus comminando et increpando, et miseramus stercora commonendo et exhortando, amplioris temporis spatium duximus indulgendum, ut probaremus utrum fructum afferret optatum; et si forte fructum non faceret, securim ad radicem infructuose arboris iustius poneremus. Eidem ergo districte  precepimus ut non pecuniarum sed animarum lucris insistens, illicitis exactionibus et iniquis commerciis nequaquam intenderet; sed ad hospitalitatem ac pietatem se diligenter exercens, peregrinis et indigentibus se largum et benignum deinceps exhiberet. Studeret insuper uisitare prouinciam, celebrare concilium, hereses expugnare, multiplices excessus corrigere, ac cetera operari que requirit officium pastorale. uerum quia, sicut accepimus, non solum preterita non correxit, uerum etiam peiora prioribus nouissima sua fecit, uolentes cum ipso procedere utiliter in iustitia, circa quem in misericordia noscimur inutiliter processisse, discretioni uestre per apostolica scripta precipiendo  mandamus quatenus inquisita diligentius et cognita ueritate, si eum uel de premissis inueneritis incorrectum, uel in similibus aut grauioribus deliquisse, sublato cuiuslibet contradictionis et appellationis obstaculo ab administratione Narbonensis Ecclesie ipsum remoueatis omnino, facientes eidem cum consilio uestro de persona idonea in pontificem prouideri, qui et possit et uelit non solum sibi subditis, uerum etiam et uicinis, uerbo et exemplo proficere, ac presertim a lupis rapacibus, qui contra caulas Ecclesie de latibulis prauitatis heretice sunt egressi, gregem Dominicum custodire. Contradictores, si qui fuerint, uel rebelles censura ecclesiastica appellatione postposita compescentes.

Datum, ut in alia.



LXIX. NOBILI uIRO RAYMUNDO COMITI TOLOSANO, SPIRITUM CONSILII SANIORIS. Ut cesset persequi Ecclesiam Dei. 


Si parietem cordis tui fodere cum propheta possemus, ingrederemur illud, et monstraremus tibi abominationes pessimas quas in ipso fecisti. Sed quoniam super lapidem duruisse uidetur, facile quidem poterit pulsu salutiferi uerbi percuti, sed difficile penetrari, propter quod etsi corripere te satagimus, corrigere uix speramus. Proh dolor! que cor tuum superbia tumefecit, que te, uir pestilens, uesania comprehendit, ut pacem cum proximis seruare  contemnas, et a legibus recedendo diuinis, hostibus te catholice ueritatis adiungas? Nunquid parum tibi uidetur hominibus esse molestum, nisi molestus etiam sis et Deo? Nunquid pro tantis iniquitatibus a temporalibus saltem non expedit tibi formidare flagellis, si leue reputas habitare cum ardoribus sempiternis? Attende, miser, et paueas quod dum insidians proximo bellicam cladem exerces, Deoque iniurians hereticam pestem foues, pro duplici tue preuaricationis offensa duplex etiam in te poterit exasperari uindicta. ue tibi, ue, si non metuas propter hoc duplici contritione iuxta Prophetam conteri, et sicut diploide penali confusione uestiri. Hoc utique, si non esset insipiens cor tuum penitus obscuratum, si Deus, quem habere in notitiam  non probasti, te in sensum reprobum non dedisset, attenderes, et saltem formidine pene animum a nefando proposito reuocares. Considera igitur, insensate, considera. Nonne Deus, qui dominus est mortis et uite, subito potest precidere dies tuos; ut quem patientia eius ad penitentiam non adduxit, ira demum tradat tormentis eternis. Sed etsi uita presens tibi diutius prorogetur, attende quot possis calamitatum incommodis subiacere. Non est siquidem enea caro tua, nec nature alterius quam illorum quorum aliqui subito febribus inuaduntur, percutiuntur lepra, paralytici fiunt, arripiuntur demoniis, et morbis incurabilibus flagellantur, ut de ceteris infortuniis taceamus, que,  cum nunquam aliquis suspicatur, solent euenire securo; que nimirum etsi nonnunquam iustis contingant ad experientiam patientie, illis tamen ad initium cedunt pene de quibus uir iustus ait: uidi eos qui operantur iniquitatem, et seminant dolores, ac metunt eos, subito Deo flante perisse . Tu uero cur huiusmodi non recogitas et pauescis quod horribile sit in manus Dei uiuentis incidere, qui propter hoc etiam potens est te in bestialem habitum commutare, ut uelut irrationabile animal cum Babylonico rege fias, qui contra Deum data tibi abuteris ratione? Quod si forsan impenitens cor tuum flagella presentis temporis ab iniquitate non reuocant, et thesaurizare tibi non metuis iram in die ire ac reuelationis iusti iudicii Dei, quam excusationem  pretendes, quam pro te allegationem induces, cum, nisi per penitentiam preuenias iram extremi iudicis, cum iis qui sunt eternis incendiis deputandi, terribile tonitruum illius es sententie auditurus: Ite, maledicti, in ignem eternum qui preparatus est diabolo et angelis eius . Sane quem facis teipsum, ut carissimo in Christo filio nostro . . . illustri rege Aragonum cunctisque fere magnatibus circumposite regionis ad exhortationem legatorum apostolice sedis pacis federa simul iurantibus, tu solus illa respueris, ut in bellicis simultatibus lucra ponens, quasi coruus cadaueribus uescereris? Non te pudet iuramenta quamplurima non seruasse quibus uniuersos hereticos in tuo dominio constitutos proscribere promisisti; quandoquidem in Arelatensem  prouinciam cum Aragonensibus tuis hostili uastitate crassando, rogatus a uenerabili fratre nostro Arausicensi episcopo ut monasteriis parceres, et saltem tempore sancto ac diebus festiuis instantibus a terrarum depopulatione cessares, apprehendisti dexteram eius, et iurasti per eam quod nec tempori sancto nec diebus deferres Dominicis, nec a lesione piorum locorum uel ecclesiasticarum desisteres personarum; et iuramentum huiusmodi, quod magis est dicendum periurium, diligentius ceteris, que ob causam honestam feceras, obseruasti. Impie, crudelis, et dire tyranne, non es confusus in prauitatem hereticam usque adeo declinare, ut ei qui te corripuit super hereticorum defensione responderis quod talem heresiarcham, quemdam scilicet hereticorum  episcopum, inuenires qui fidem eorum meliorem quam Catholicorum esse probaret? Sed et illud quod, dum esses in obsidione cuiusdam castri, fratribus monasterii de Candelio, qui pro indemnitate uinearum suarum rogare te uenerant, respondisti, de perfidia te notauit, cum illis ignominiose repulsis, uineas eorum fecisti destrui, et eas quas habebant ibidem heretici sine lesione seruari. Multa quidem alia contra Deum te nouimus commissise. Sed in hoc tibi precipue, si tamen et ipse doleas, condolemus, quia per hoc quod foues hereticos, suspectus de heresi uehementer haberis. Interrogamus te igitur, que sit ista dementia que te cepit, ut sententias nugaces auscultes, et huiusmodi  uie confoueas sectatores? Erisne sapientior cunctis illis qui sequuntur ecclesiasticam unitatem? An omnes qui seruauerunt catholicam ueritatem, damnati sunt, et qui uanitates ac insanias falsas tenueere, saluati? Ideone plerique prudentes et diuites, cum haberent intelligentiam Scripturarum, et rebus secularibus abundarent, dereliquere mundum, et cum hac fide ad eremum transierunt? Ideone nonnulli patres orthodoxe fidei zelatores, pro ea suum sanguinem effudere? Profecto desipis, si sic sapis; et aut ea recipies que de talibus inquit ille in Dei Euangelium segregatus: In nouissimis scilicet temporibus quidam a fide discedent, spiritibus erroris et doctrinis demoniorum in hypocrisim loquentium attendentes ; aut ministrum Euangelii reprobando,  Euangelii esse aduersarius conuinceris. Cum igitur propter hoc etiam et pro eo quod Aragonenses familiariter tecum tenens, terram deuastas cum ipsis, quod dies quadragesime festorum ac temporum, que securitate pacis gaudere debuerant, uiolasti, quod aduersariis tuis, qui se iustitie offerebant, pacemque iurauerant iustitiam exhibere recusas, quod Iudeis publica committis officia in contumeliam fidei Christiane, ac monasterio Sancti Guillelmi et aliis Ecclesiis possessiones et ecclesias abstulisti, quod incastellasti ecclesias, de quibus guerram facere non formidas, quod nouiter augmentasti pedagia, et uenerabilem fratrem nostrum . . Carpentoratensem episcopum a sede propria depulisti, predicti legati excommunicationis in te ac terram tuam  interdicti sententias promulgarunt, nos eas ratas habemus, et secundum dispositionem ipsorum precipimus usque ad satisfactionem condignam inuiolabiliter obseruari. Licet autem in Deum et Ecclesiam generalem grauiter et in teipsum grauius deliquisse noscaris, quia tamen ad rectitudinis semitam reuocare tenemur errantes, monemus nobilitatem tuam et exhortamur attente, per apostolica tibi scripta sub diuini iudicii obtestatione precipiendo mandantes, quatenus super iis ita celerem et condignam satisfactionem impendas quod absolutionis obtinere beneficium merearis. Alioquin cum tantam Ecclesie generalis iniuriam, imo Dei, nequeamus dimittere impunitam, terram quam nosceris ab Ecclesia Romana tenere tibi faciemus auferri. Et si nec sic  uexatio tibi dederit intellectum, uniuersis circumpositis principibus iniungemus ut in te uelut in hostem Christi et Ecclesie persecutorem insurgant, retinendo sibi quascunque terras de tuis poterunt occupare, ne amplius sub tuo inficiantur dominio macula heretice prauitatis. Nec in omnibus iis auertetur furor Domini super te; sed manus eius adhuc extenta te comprimet, et ostendet quod difficile tibi erit fugere a facie ire sue, quam grauiter prouocasti.

Datum Rome, apud Sanctum Petrum, Iu Kal. Iunii, anno decimo.



LXX. ABBATI ET CONuENTUI GRANDISSILuAE. Ut Hugonem uitalis in ordine sacerdotali permittant libere celebrare.


Dilectus filius Hugo uitalis lator presentium ad sedem apostolicam ueniens, humili nobis confessione monstrauit quod cum esset in acolythatus ordine constitutus, quamdam puellam R. nomine in Ecclesie facie duxit uxorem; cumque aliquandiu cohabitassent insimul, et ipse illam carnaliter cognouisset, orta discordia inter eum et fratres iam dicte puelle, dimisit eam motu proprie uoluntatis. Qui cum ad eamdem recipiendam nullatenus posset induci, habito super hoc inter eum et amicos puelle coram uenerabili fratre nostro Ruthenensi episcopo diligenti tractatu, dicta puella fuit alii, uitali nomine copulata; et idem episcopus memoratum Hugonem  usque ad ordinem sacerdotii promouendo, quamdam ecclesiam concessit eidem. Cum autem eumdem Hugonem propter hoc sua conscientia remorderet, et de consilio quorumdam religiosorum Cisterciensis ordinis habitum assumpsisset, tandem tibi, fili abbas, predicta omnia reuelauit. Quem cum sollicite monuisses ut super hoc saluti sue anime prouideret, ipse reatum proprium recognoscens, supradictam puellam monuit diligenter ut ad ipsum, relicto adultero, prout tenebatur, redire curaret, quod ipsa facere penitus recusauit. Quocirca mandamus quatenus, si est ita, ex quo monita noluit ad ipsum redire, sed potius cum alio permanere, quia iam ipsum non posset repetere cum effectu, dictum Hugonem in suscepto sacerdotii ordine celebrare libere permittatis.



LXXI. TURONENSI ARCHIEPISCOPO, ET EPISCOPO PARISIENSI. De regalia Antissiodorensi. 


Grauiter nos angit zelus et comedit domus Dei, ad cuius sumus, licet immeriti, custodiam disponente Domino deputati, cum ab illis affligitur qui eam deberent potius confouere, ac grauatur ab eis per quos deberet ab aliis defensari: quibus paterno compatientes affectu, non minus urimur pro eisdem quam pro domo Domini, quam affligunt. Sane quanto carissimum in Christo filium nostrum Philippum regem Francorum illustrem feruentiori caritate  diligimus, tanto maiori dolore turbamur quoties ea nobis de ipsius actibus referuntur que famam eiusdem obnubilant apud homines, et conscientiam maculant apud Deum; dum idem in eius Ecclesiam dicitur deseuire, que quasi passer nidificare deberet in eo, tanquam in cedro a Domino super Libanum complantata. Ad audientiam namque nostram noueritis peruenisse quod idem rex, audito quod bone memorie Hugo Altisiodorensis episcopus nature debitum exsoluisset, statim fecit per seruientes suos episcopales res, quas uocat regalia, occupari; qui more predonum debacchantes in eis crudeliter, Ecclesie nemora passim fecere succidi, eadem uenalia omnibus exponentes  . Stagna quoque fecerunt dirui et penitus expiscari; et eiusdem Ecclesie  hominibus captis, ipsos tormentis ad redemptionem miserabilem compulerunt; et abducentes animalia uniuersa, frumentum, uinum, fenum, ligna etiam et lapides expolitos quos idem episcopus ad construendam capellam et alia edificia prepararat, nequiter asportarunt; episcopalibus domibus supellectili qualibet spoliatis, ita ut in eis, preter tectum et parietes, non fuerit aliquid derelictum; alia damna et grauamina in rebus episcopalibus nichilominus irrogantes. Preterea bona que prefatus episcopus Ecclesiis et pauperibus diuersorum locorum sub bonorum uirorum testimonio pia et prouida deliberatione legarat, sicut apparet in testamento ipsius sigillorum uenerabilis fratris nostri  episcopi Eduensis et septem abbatum necnon et eiusdem episcopi munimine roborato, idem rex penitus confiscauit, duas prebendas, que postmodum uacauerunt, clericis suis assignans pro sue arbitrio uoluntatis; licet, sicut seniores eiusdem ecclesie asseuerant, inclyte recordationis rex Ludouicus pater eius et antecessores ipsius hactenus nec prebendas, episcopali sede uacante, contulerint, nec extenderint ad regalia manus suas; sed decanus et archidiaconus ea in suis manibus detinentes, et gerentes administrationem Ecclesie memorate, obuentiones et redditus futuro episcopo reseruarint. uerum quia prefatus rex Philippus, adhuc puer, ad suggestionem Gilonis de Torneello, qui tunc consiliarius eius erat, et ut frater eius eligeretur in  episcopum laborabat, regalia occupauit , idem postea Hierosolymam proficiscens, monitus ab episcopo sepedicto ut super iis Ecclesie sue satisfactionem congruam exhiberet, quasdam litteras concessit eidem, in quibus continebatur expresse ut nullus de cetero ex parte regis ad regalia manus  extendere attentaret donec inter ipsum et capitulum esset plene discussum quis ea, sede uacante, in suis debeat manibus retinere. Sed cum prefato regi huiusmodi littere presentate fuissent et in eius presentia recitate, idem eas de manu legentis arripuit, ac resignare postmodum contradixit. Cum autem uenerabilis frater noster Altisiodorensis episcopus prefatum regem tam super damnis resarciendis predictis quam retentis litteris amicabiliter conuenisset, et ipsum super eis humiliter exorasset, idem ipsi nullatenus acquieuit. Preterea castrum de feudo Altisiodorensis Ecclesie, quod Giem. appellatur, cuius dominus eidem Ecclesie hominium et fidelitatem exhibere tenetur, a comite Niuernensi, qui tunc ipsum tenebat, sibi traditum in preiudicium  ipsius Ecclesie detinere contendit. Nos igitur non minus honori ac saluti sue quam Ecclesie sepedicte paterna uolentes sollicitudine prouidere, uenerabilibus fratribus nostris Senonensi archiepiscopo et episcopo Niuernensi dedimus in preceptis ut regem predictum moneant efficaciter et inducant quatenus super predictis omnibus taliter satisfaciat episcopo et Ecclesie supradictis, quod offensam diuine maiestatis euitet, quam propter hoc creditur incurrisse, et apud homines eius opinio, que per predicta maculata fuerat, releuetur. Licet ergo predictum regem sicut carissimum in Christo filium diligamus et eiusdem uelimus honori deferre, quia tamen homini contra Deum et Ecclesie libertatem,  pro qua, si opus esset, exponeremus iuxta officii nostri debitum intrepide nosmetipsos, deferre non possumus aliqua ratione, fraternitati uestre per apostolica scripta precipiendo mandamus quatenus nisi predictorum archiepiscopi et episcopi monitionibus super premissis duxerit annuendum, uos inquisita super iis plenius et cognita ueritate, quod iustum fuerit, sublato cuiuslibet appellationis et contradictionis obstaculo, statuatis, et faciatis quod statueritis per censuram ecclesiasticam firmiter obseruari.

Datum Laterani, Xu Kal. Iunii, anno decimo.



LXXII. EPISCOPO TERuISINO, ET ALBERTO PRESBYTERO MANTUANO. De electione episcopi Tridentini. 


Dudum a nobis uenerabilis frater noster . . Tridentinus episcopus postulauit ut dignaremur ipsi cedendi licentiam indulgere, quasdam causas inducens propter quas ei non uidebatur idoneum pontificale deinceps officium exercere, quia uidelicet parochiani sui per se ac alios intolerabilibus eum iniuriis et molestiis affligebant, et quia tum ratione etatis uergentis in senium, tum occasione laborum quibus fuerat multipliciter fatigatus, nimia erat debilitate confractus, et propter multa homicidia, periuria, et incendia, que occasione discordie quam cum eisdem parochianis habuerat, hinc inde fuerant nequiter perpetrata. Nos autem eius precibus inclinati,  uenerabili fratri nostro . . . . . . Paduano episcopo dedimus in mandatis ut uice nostra recipiens cessionem ipsius, iniungeret Tridentino capitulo ut personam idoneam canonice sibi eligerent in pastorem. uerum cum inter decanum et capitulum ex una parte ac dictum episcopum Tridentinum ex altera, occasione cessionis eiusdem episcopi controuersia postmodum emersisset, idem decanus cum quibusdam sociis et episcopus ad sedem apostolicam accesserunt. Decanus itaque proposuit coram nobis quod cum dictus episcopus deliberasset ad uitam monasticam conuolare, fratres suos conuocauit in unum, exponens eis quod apud ecclesiam Sancti Georgii super montem in uita monastica  militare Domino disponebat, quodque pro cedendi petenda licentia proprium ad nos nuntium destinarat, adiiciens quod cum iidem canonici super hoc litteras nostras uiderent, a iuramento fidelitatis et obedientie debito, quo eidem tenebantur astricti, essent penitus absoluti. Ad que probanda decanus ipse publicum exhibuit instrumentum, proponens insuper quod post hec idem episcopus ad monasterium transiit supradictum, et ibidem post uotum emissum solemnem professionem faciens, habitum monachalem assumpsit. Cumque postmodum episcopi nuntius cum cessionis litteris rediisset, idem episcopus, carne ac sanguine prepeditus, cepit a proposito quod assumpserat resilire. Dicti uero decanus et capitulum attendentes episcopum in salutis  sue dispendium et detrimentum Ecclesie assumptum propositum reuocare, tanquam deuoti filii, uolentes sue matris obuiare iacturis, nostris hoc auribus intimarunt, multa damna et grauamina que ipsa Ecclesia per dictum episcopum postmodum sustinuerat exprimentes. Propter quod predicto Paduano episcopo dedimus in preceptis ut nisi memoratus episcopus Tridentinus iustam et necessariam causam ostenderet quare cedendi mutauerit uoluntatem, ipsum ut cederet moneret et induceret diligenter et si necesse foret, per censuram ecclesiasticam appellatione remota compellere procuraret. Cum autem auctoritate litterarum illarum citati fuissent episcopus et capitulum Tridentin. et statuto termino exhibuissent suam presentiam  coram eodem episcopo Paduano, dictus Tridentinus episcopus quasdam exceptiones opposuit ad iudicium declinandum. Et cum super ipsis nos consuluerit episcopus Paduanus, nos exceptiones illas superuacuas iudicantes, ipsi dedimus in mandatis ut exceptionibus illis tanquam friuolis, nequaquam obstantibus, in ipso negotio iuxta nostri formam mandati procedere non tardaret. Sane Paduanus episcopus, capitulo non citato, nec absente per contumaciam, testes ad causas probandas propter quas Tridentinus episcopus mutauerat uoluntatem productos ab ipsius parte recepit; quos supradictus decanus multipliciter reprobabat. Unus enim eorum balistarius est et arcator, alius aleator  et baratarius; sicut iidem testes in seriem sui testimonii attestantur. Tertius autem conuincitur esse periurus, quia cum decano iurauerit seruare credentiam, postmodum consilium sibi creditum, sicut idem testis deposuit, episcopo reserauit. Unus etiam ex testibus R. nomine respersus deprehenditur labe Simoniace prauitatis. Inter ipsos quoque testes manifesta contrarietas inuenitur. Petebat itaque dictus decanus quod cum idem episcopus iustam et necessariam causam legitime non probasset quare mutauerat uoluntatem, ut ipsum ad cedendum compellere dignaremur; maxime cum ille cause propter quas cedendi licentiam petiit diminute non essent, sed potius augmentate. Allegabat etiam decanus iamdictus quod etsi propter illas causas non  esset ad cessionem sepedictus episcopus compellendus, propter manifestam tamen dilapidationem ipsius in episcopatus administratione non debet ulterius sustineri, cum plus quam in quadraginta millibus librarum ueronensis monete suam grauasset Ecclesiam onere debitorum, sicut ex ipsius confessione constabat. Episcopus autem dicta decani multipliciter impugnando, facti seriem et processum proposuit dissimiliter quam decanus, asserens quod etsi propter causas superius adnotatas mutandi uitam propositum concepisset, et ad nos destinasset proprium nuntium ad cedendi licentiam obtinendam, ex causa tamen probabili et honesta, quia uidelicet sponsam suam uidebat iniquis studiis et turpibus promissionibus profanari, mutauit postea  uoluntatem. Ad hoc etiam quod decanus induxit, quia scilicet episcopus Paduanus, lite non contestata, ac iuris ordine pretermisso, testes recepit, episcopus sic respondit, quod in hoc articulo non fuit omnimoda solemnitas iudiciarii ordinis obseruanda, cum Paduano episcopo non contentiosa sed quedam planaria iurisdictio fuerit demandata. Unde, iuris solemnitatibus pretermissis, testes in hoc casu recipi potuerunt. Ea quoque que circa testes et eorum dicta obiecta fuerant idem episcopus diuersis responsionibus excusauit, adiungens quod etsi sua Ecclesia debitorum onere grauabatur, non sibi sed suis potius subditis poterat imputari, qui contra ipsum seditionem minus rationabiliter commouerunt. Nos igitur rationibus et allegationibus utriusque  partis auditis et plenius intellectis, attendentes quod, etiamsi episcopus causam illam, propter quam suum se asserit mutasse propositum, per testes idoneos sufficienter legitime probauisset, quia tamen eadem causa differre potuit cedendi propositum, non mutare, maxime cum talis causa cesset omnino ex quo Ecclesie Tridentine per nostram uolumus sollicitudinem prouideri, de consilio fratrum nostrorum decreuimus ut idem episcopus sine qualibet dilatione cedat, prout a nobis sollicite dignoscitur postulasse. Quocirca discretioni uestre per apostolica scripta mandamus quatenus capitulum Tridentinum attentius moneatis ut infra octo dies post admonitionem uestram personam idoneam, que omni suspicione careat, cum uestro consilio  sibi eligant canonice in pastorem. Quod si facere forte distulerint, uos auctoritate nostra, sublato cuiuslibet contradictionis et appellationis obstaculo, id exsequi non tardetis. Contradictores, etc.

Datum Laterani, IX Kal. Iunii, anno decimo.



LXXIII. WACIENSI EPISCOPO. Respondet ad eius consulta. 

Eo libentius tuis inquisitionibus respondemus quo deuotius sedem apostolicam ueneraris. Sane proponere curauisti quod cum super decimis cruciferorum, quibus a sede apostolica est indultum ne de noualibus uel illis fundis quos propriis manibus  uel sumptibus excolunt decimas exsoluere teneantur, sustineas non modicam lesionem, dubitas utrum si predia uel possessiones, a quibus prouentus consueueras recipere decimales, ipsis in eleemosynam conferantur, uel per contractum acquisierint emptionis, ex eisdem possessionibus, propriis eorum manibus aut sumptibus non excultis, decimas solitas exigendo, contra priuilegia sedis apostolice agere uidearis. Unde super hoc certificari per rescriptum apostolicum postulasti  . Adiiciens aliam questionem, an illorum filii qui Ecclesie seruili conditione tenentur, traditi a parentibus militie clericali cum suorum conniuentia dominorum,  ut Deo in ea cuius sunt Ecclesia debeant deseruire, assequentes propterea libertatem, post tempus eadem relicta possint ad aliam se transferre. Nos uero in utroque articulo fraternitati tue satisfacere cupientes taliter respondemus, quod cum iidem cruciferi ex tenore priuilegiorum nostrorum decimas de laboribus quos suis manibus aut sumptibus excolunt soluere non cogantur, si alii propriis sumptibus eorum excolunt predia, prestare tenentur decimas de laboribus alienis. In alio uero capitulo credimus distinguendum, utrum eo tenore fuerint manumissi et oblati ordini clericali, quod manumittenti Ecclesie, dum uixerint, debent impendere famulatum in obsequiis diuinorum, et tunc transferendi se ad aliam est eis licentia deneganda,  uel manumissi exstiterint absolute, sicque libertatem habeant ad aliam transeundi.

Datum uiterbii, u Idus Iunii, anno decimo.



LXXIu. ARCHIEPISCOPO TURONENSI ET SUFFRAGANEIS EIUS. De torneamentis, et de subsidio terre sancte. 

Olim uenerabilis frater noster . . . episcopus Suessionensis per suas nobis litteras intimauit quod cum torneamenta que fiebant in suis partibus peregrinationis sue propositum crederet plurimum impedire, auctoritate nostra in torneatores excommunicationis sententiam promulgarat, propter quod multi milites fuerunt adeo conturbati ut nec crucem assumere nec aliquod subsidium uellent terre sancte  conferre. Unde postulauit a nobis ut sibi permittere dignaremur ad tempus illam sententiam mitigare. Licet autem intentionis nostre non esset torneamenta permittere, que sacris noscuntur institutionibus interdicta; quia tamen quod prouisum erat ad commodum, tendere uidebatur ad noxam, eidem episcopo duximus concedendum ut sententiam ipsam circa omnes uel aliquos relaxare curaret, prout nosceret expedire. Ipse uero in negotio ipso cum debita maturitate procedens, recepta secundum formam Ecclesie cautione ab omnibus qui Montisaurei et Laudun. hastiludiis interfuerant, prefatam excommunicationis sententiam relaxauit, tam ipsos quam uniuersos qui uel in hospitio uel etiam alias  communicarant eisdem nuntiari faciens absolutos, canonis quidem censura de talibus in suo robore perdurante. Quapropter milites absoluti plurimum exsultantes, deuotione unanimi statuerunt certam quantitatem pecunie singillatim in terre sancte subsidium destinare. Nos igitur quod ab eodem episcopo prouide ac utiliter factum est approbantes, uniuersitati uestre auctoritate presentium mandamus quatenus milites memoratos, ut quod in hereditatis Christi subsidium promiserunt se deuotione laudabili soluturos exsoluant, unusquisque per diecesim suam moneatis prudenter et efficaciter inducatis; ipsos ad hoc, si opus fuerit, per districtionem  ecclesiasticam compellentes, censuram Lateranensis concilii circa tales obtinere uigorem debibitum faciendo.

Datum uiterbii, uII Kal. Iulii, anno decimo.



LXXu. COMPOSTELLANO ARCHIEPISCOPO. Ut reconciliare possit altare S. Iacobi. 

 Proposuisti nobis in nostra presentia constitutus quod uenientibus ad ecclesiam Beati Iacobi ex diuersis regionibus peregrinis, et uolentibus aliis ab alteris per contentiones et rixas altaris de nocte custodiam uindicare, homicidia contingunt interdum, et aliquando uulnera inferuntur. Propter quod humiliter postulasti ut alio modo quam per reconsecrationis  beneficium dignaremur ipsi ecclesie prouidere. Manente igitur ecclesia et altari, fraternitati tue insinuatione presentium innotescat quod ipsa reconciliari poterit per aquam cum uino et cinere benedictam.

Datum uiterbii, XII Kal. Iulii, anno decimo.



LXXuI. EIDEM. De procurationibus. 

 Super eo quod fraternitas tua nos consulere uoluit, ut quia tota fere prouincia Compostellana de nouo est ad iurisdictionem Ecclesie tue conuersa, qualiter tibi prouinciam uel partem prouincie  uisitanti obsequi debeat et seruire, necnon et in procurationibus prouidere, te instruere dignaremur, tibi taliter duximus respondendum, quia illud obseruare tenetur quod in uicinis prouinciis obseruatur.

Datum uiterbii, X Kal. Iulii, anno decimo.



LXXuII. ABBATI SANCTI AUBERTI, ET MAGISTRO R. DE BEKEREL ET R. TOREL CANONICIS CAMERACENSIBUS. De clerico qui factus fuerat monachus in infirmitate. 

Constitutus in presentia nostra dilectus filius C. clericus sua nobis insinuatione monstrauit quod cum olim pro iniuriis quas . . . prepositus ecclesie Sancti Audomari super beneficio suo eiusdem ecclesie  irrogabat eidem ad sedem apostolicam prouocasset, et ipsum ad prosequendam appellationem suam in itinere constitutum ad sedem apostolicam ueniendi apud Trecas contingeret graui egritudine occupari, demum ut populi tumultum idem clericus euitaret, se fecit ad monasterium Clareuallense deferri; ubi cum tandem inualescente morbo fuisset in extasi positus, monachi eiusdem loci eum nouitiorum habitu induerunt, qui statim ut ad mentem rediit reclamauit nunquam consentiens, et deposito habitu, recedendi licentiam obtinuit ab eisdem. Quare a nobis humiliter postulauit ut ei dignaremur super hoc contra emulorum suorum astutiam paterna  sollicitudine precauere. Nos igitur petitioni eius paterno condescendentes affectu, presentium uobis auctoritate mandamus quatenus, si est ita, predictum clericum huius occasionis obtentu non permittatis ab aliquibus molestari, eidem redditus suos, possessiones et res alias cum integritate debita, si quas ea occasione inueneritis temere occupatas, per censuram ecclesiasticam, sublato appellationis obstaculo, restitui facientes. Testes autem qui fuerint nominati, etc. Nullis litteris, etc. Quod si non omnes, duo uestrum, etc.

Datum uiterbii, uI Non. Iulii, anno decimo.



LXXuIII. ARCHIEPISCOPIS ET EPISCOPIS PER HISPANIAM ET GUASCONIAM CONSTITUTIS. De adulterinis insigniis beati Iacobi. 


Occurrere debet apostolica sedes presumptionibus malignorum, et eorum excessus pastorali sollicitudine cohibere. Sane ad audientiam apostolatus nostri peruenit quod quidam in Hispania et Guasconia constituti adulterina insignia beati Iacobi, que conche dicuntur, in animarum suarum periculum cudere non uerentur. uolentes igitur presumptiones huiusmodi per uestre discretionis prudentiam cohibere, fraternitati uestre per apostolica scripta mandamus atque precipimus quatenus auctoritate nostra uniuersis per uestras prouincias constitutis sub excommunicationis pena districtius  inhibere curetis ne huiusmodi adulterina insignia, quod in suarum uergit periculum animarum, cudere aliqua temeritate presumant.

Datum uiterbii, XIII Kal. Iulii anno decimo.



LXXIX. UNIuERSIS ARCHIEPISCOPIS IN AQUITANIA CONSTITUTIS. De litteris apostolicis per fraudem obtentis. 

Insinuata nobis per uenerabilem fratrem nostrum episcopum Xanctonensem quorumdam peruersorum iniquitas animum nostrum non potuit non mouere; qui noua lucrandi fraude reperta, contra nonnullos in uestris diecesibus constitutos graues calumnias per litteras nostras exercent. Quidam enim, ut dicitur, super falsis querelis aduersus eos quorum  personas oderint, uel ambierint facultates, commissionum a nobis litteras impetrantes, in iniurias iura conuertunt, dum illos tandiu fatigare compellunt sub pretextu iustitie per easdem donec per iniustitiam uel personas ad libitum fatigauerint uel extorserint pretium pro suscitati litigii cessione. De quibus siquidem unus, cum nequiuisset quamdam iuuenculam coniugatam ad sue libidinis inclinare consensum, repetens exenia que se illi misisse dicebat, eam citari fecit ad causam. Que siue de fraude timida, siue per uirum ad iudices accedere non permissa, non solum ipsa, uerum etiam consanguinea quedam eius, que noluerat esse adulterii mediatrix,  et quidam alii, excommunicationis sententiam pertulerunt: quorum interim aliqui decedentes sepulturam ecclesiasticam nequiuerunt aliquatenus obtinere, quanquam unus iudicum a . . . presbytero, qui coniugatam predictam in mortis articulo constitutam ad penitentiam receperat, certam extorserit pecunie quantitatem. Preterea quemdam sutorem pro sotularium filo quatuor denarios uix ualente citari ad remotos iudices procurauit et tandem excommunicationi supponi; qui etiam occasione sumpta quod cuiusdam burgensis famulus eidem domini sui domum intrare uolenti ostium obserauerat, post non modicum temporis, eodem famulo contrahere uolente cum quadam, obiecit quod pro iniuria sibi facta uinculo eum fecerat excommunicationis  astringi; et tandem decem solidis pro tali contradictione receptis, dicens se iudicum auctoritatem habere ipse idem illum absoluit. Alia uero uice, cum fere ducentos homines pro uariis questionum figmentis a quodam archipresbytero citari fecisset, demum eumdem archipresbyterum, eo quod negligenter fuisset mandatum apostolicum exsecutus, coram eisdem iudicibus impetiuit, et ab eius calumnia non nisi data redemptione quieuit. Alius autem similiter a quodam sutore, imponens ei quod suos parando calceos, eorum soleas decurtarat, quindecim solidos extorsit. Qui profecto cum equum unum a quodam alio conduxisset, in certa pecunie summa illum satisfacere sibi compulit, eo quod idem equus casualiter in aquam sub ipso  corruens, eius infusione suum pallium madefecit. Sed et alius quidam pro manipulo caulium decem solidos recepit a quodam quem calumniatus fuerat super ipso. Quodque recoli est in lignum, quidam alius quemdam iuuenem citari fecit ad iudices per tres dietas et ultra remotos, eo quod cum ipso ad publicas mulieres accedens, eum noluerit exspectare, questus quod ex eius absentia rerum suarum dispendium incurrisset, cum illud summam unius denarii non excesserit; quem, ex eo quod solus remanserat, dare pro symbolo est compulsus. Que nimirum et iis similia tanto licentius ab huiusmodi perpetrantur, quanto quidam iudicum damnabilius in iis eis participare dicuntur; qui citatis et loca  non tuta quasi ex deliberatione prefigunt, et nonnunquam eisdem petitionariis chartulas suas tradunt sigillo proprio sigillatas, per quas excommunicandi et absoluendi tales sibi conferunt potestatem. Cum igitur hec, si uera sunt, clausis non debeamus oculis pertransire, fraternitati uestre per apostolica scripta mandamus atque precipimus quatenus ueritate diligentius inquisita, litteras quas constiterit in hanc fraudem per huiusmodi calumniatores obtentas, carere uiribus decernatis, et reuocato in statum debitum quidquid per eas inueneritis perperam attentatum, illos ad restitutionem eorum que temere per occasionem extorserunt appellatione  remota cogentes, alias eis penam talem infligere procuretis per quam et sua condigne puniatur iniquitas, et ceteri ab exemplo similium arceantur, contradictores, si quos inueneritis, uel rebelles per censuram ecclesiasticam appellatione postposita compescendo.

Datum uiterbii, u Kal. Iulii, anno decimo.



LXXX. EPISCOPO TRECENSI ET A. PARISIENSI ARCHIDIACONO. Ut M. abbatem ad custodiam Ecclesie Peronensis restituant. 

 Cum ad nostram dudum audientiam peruenisset quod in Ecclesia Peronensi dignitas quedam, que  custodia uulgariter appellatur, contra statuta Lateranensis concilii per duos annos et amplius uacauisset, uenerabili fratri nostro Turonensi archiepiscopo, tunc archidiacono Parisiensi, et dilecto filio decano Sancti Quintini dedisse recolimus in preceptis ut si res taliter se haberet, cum ad nos ipsius dignitatis esset donatio deuoluta, ipsi auctoritate nostra suffulti eam in suam custodiam assumentes, insinuarent nobis per suas litteras ueritatem; ut per eas certiores effecti, dignitatem ipsam persone idonee conferremus. Ipsi uero tam decanum et capitulum quam etiam Mattheum abbatem Peronensis Ecclesie, qui custodem etiam eiusdem Ecclesie se gerebat, peremptorie citauerunt. Cumque dictus archiepiscopus, quia die statuta interesse non  poterat, per suas se litteras excusasset, supradicti procurator abbatis coram decano comparuit memorato, proponens nostras litteras directas ad illos multiplici ratione suspectas, tum quia in salutatione ipsarum prius positum fuerat nomen archidiaconi quam decani, et notula que ad assignationem persone litteras impetrantis solet apponi, non erat a tergo scripta, sed in margine potius litterarum; tum quia S. littera capitalis in hac dictione salutem nimis erat in longum a posteriori parte protensa; et quia in eisdem litteris aduersarius uel accusator sed etiam denuntiator non erat ex nomine designatus, que omnia obuiare sedis apostolice consuetudini proponebat. Idem quoque procurator allegans quod in eodem negotio erat ordine iudiciario procedendum,  dilationem cum instantia postulauit, ut dictus abbas posset eidem cause personaliter interesse; obstaculum appellationis obiiciens, si eidem postulata dilatio negaretur. Dictus uero decanus allegationes predictas, tanquam superuacuas, uilipendens, dilatione penitus denegata, in suam curam assumpsit custodiam memoratam, idoneis prouisoribus tam in exterioribus quam in interioribus deputatis. Qui ut de ueritate negotii nos posset reddere certiores, decanum et quosdam canonicos Peronensis Ecclesie cegit super ipso negotio ueritati testimonium perhibere, quorum depositiones inclusas sub sigillo proprio ad nostram presentiam destinauit.  Nos igitur eiusdem decani processum diligentius recensentes, licet exceptiones quasdam ab abbatis predicti procuratore propositas friuolas reputauerimus et inanes, quia tamen secundum legitimas sanctiones, etsi non cognitio, sed exsecutio demandetur, oportet tamen de ueritate precum inquiri, maxime cum illa clausula, uidelicet si res ita se habet, litteris nostris esset inserta, processum eiusdem decani, qui prius custodiam in suam curam accepit quam inquireret ueritatem, duximus irritandum; discretioni uestre per apostolica scripta mandantes quatenus abbatem ipsum restituatis ad custodiam supradictam, cum constet ipsum contra formam mandati apostolici destitutum, ac deinde secundum eiusdem mandati tenorem procedere procuretis,  illud nichilominus attendentes, ut nisi dictus abbas rationabilem causam ostenderit quod in eadem Ecclesia custodiam simul et abbatiam possit habere, uos, eo destituto, in curam uestram, sublato appellationis obstaculo, sepedictam custodiam assumatis, custodientes eamdem donec de ipsa mandatum apostolicum impleatis. Illud autem uos nolumus ignorare quod, postquam idem M. fuit abbas effectus, predictam custodiam de iure non potuit obtinere, quia cum ratione abbatie ad ipsum pertineat donatio tam custodie quam aliarum dignitatum ac etiam prebendarum in Ecclesia Peronensi, custodiam ipsius nequaquam recipere potuit a se ipso, cum inter dantem et recipientem debeat esse distinctio personalis; sed nec ab alio, cum ius conferendi  alius non haberet.

Datum uiterbii, XII Kal. Iulii, anno decimo.



LXXXI. ROFFENSI EPISCOPO. Ut Ioannem ab officio et beneficio priuatum cohabitare uxori sue compellat. 

Per tuas nobis litteras intimasti quod cum Ioannes lator presentium publice coram te fuisset in iure confessus se cum quadam post susceptum subdiaconatus ordinem contraxisse, ac postmodum se fecisse, huius rei tacita ueritate, in diaconum ordinari, licet demum tam de contracto matrimonio quam de diaconatus ordine post suscepto tibi per idoneos testes constiterit, idem tamen quod ante  contractum matrimonium factus fuerit subdiaconus probare nequiuit. Quocirca fraternitati tue per apostolica scripta mandamus quatenus, si est ita, predictum I. officio beneficioque priuatum cohabitare compellas uxori.

Datum uiterbii, u Kal. Iulii, anno decimo



LXXXII. EPISCOPO ENGOLISMENSI. De canonicis ad presbyteratum promouendis. 

Ex parte tua fuit propositum coram nobis quod cum in Engolismensi Ecclesia plures esse canonici consueuerint, qui per hebdomadas missarum solemnia celebrabant in ordine uicis sue, quia duo  tantum presbyteri, qui sunt ad presens in ipsa, onus hoc se non posse gerere conqueruntur, quod dudum a sex uel septem non facile portabatur, canonicos inferioris ordinis monuisti ut causa supplendi defectum huiusmodi se facerent in presbyteros ordinari, ad quod nullus potuit ipsorum induci, Quocirca fraternitati tue per apostolica scripta mandamus quatenus dictos canonicos moneas et inducas ut uel qui fuerint idonei, promoueri non differant pro tali necessitate ad officium sacerdotis, uel tecum pariter, prout conuenit, aliquos assumant in socios et in fratres, a quibus in officio ipso in predicta ecclesia ministretur. Alioquin, defectum eorum, prout utile fuerit circa hoc, appellatione remota, nostra studeas auctoritate supplere. Nullis  litteris, etc.

Datum, ut in alia.



LXXXIII. REGENSI EPISCOPO, ET ABBATI DE BOSCAUDO. De causa episcopi Niciensis. 

Cum olim quidam religiosi diecesis Niciensis tenorem quarumdam litterarum nobis obtulerint intuendum, quibus uenerabilis frater noster . . . Niciensis episcopus super quibusdam expensis usus fuerat contra ipsos, coniicientes per illum easdem litteras esse falsas, uenerabilibus fratribus nostris Glandecensi et Senecensi episcopis dedimus in mandatis ut occasione ipsarum in negotio non procederent, donec, inspectis eisdem, procederemus in hoc sicut contingeret  expedire. Interim autem idem Niciensis episcopus, qui tunc usque ueras esse putauerat litteras prelibatas, incidens in suspicionem earum, protinus ad dilectum filium fratrem Petrum de Castronouo apostolice sedis legatum accessit, et exposito quod . . . clericus, qui sibi familiaris exstiterat, illas litteras a nobis se dixerat impetrasse, quodque penitus earum falsitatis ignarus fuerit usus ipsis, quid tante malitie noua relatione confusus ageret ab ipso quesiuit. Unde mox ad apostolicam sedem properans, oblatis nobis quibusdam litteris, quibus plerique uiri religiosi suam innocentiam excusabant, sponte quidem, sed cum rubore, nobis aperuit quomodo in re ipsa confidenter quia simpliciter ambularit. Licet igitur, iuxta constitutionem contra falsarios editam, grauis  pena uideretur eidem episcopo imminere, quia tamen in eadem constitutione cauetur ut in huiusmodi plus malitia quam negligentia puniatur, attendentes quod, uelut asserit, hic nocet alterius non sua culpa sibi, quanquam diligens non exstiterit circa litteras memoratas quam debuit adhibendo cautelam, illud quoque notantes, quod nec fautor falsitatis exstitisse uidetur, quam, cum primo fuit suspicatus de ipsa, nostro studuit reuelare legato, ac tandem personaliter ad nos ueniens, coram nobis spontaneus est confessus, ipsum officio pontificali suspensum ad uos, de quorum discretione confidimus, duximus remittendum, presentium uobis auctoritate mandantes quatenus postquam ab eo cum  tribus episcopis super hoc purgationem canonicam receperitis, ipsum ad idem officium restituere procuretis, illum quem iamdictas litteras constiterit procurasse secundum constitutionem prefatam, appellatione postposita, punituri. Quod si non ambo, alter uestrum, etc.

Datum, ut supra.



LXXXIu. EPISCOPO ET CAPITULO ELENENSI. Ne contradictio unius preualeat aduersus publicam utilitatem. 

Ad nostram noueritis audientiam peruenisse quod huiusmodi consuetudo in uestra ecclesia inoleuit, quod si uos pro tractandis ipsius negotiis aliquando  conuenire contingat, licet omnibus canonicorum institutio uel negotii alicuius certa deliberatio et communis, utilis uideatur, et reuera nitatur consilio saniori, si tamen displiceat uni soli ratione aliqua non suffulto, sed ducto potius motu proprie uoluntatis, totum illud euacuari asseritur, quantumcunque sit utile uel honestum quod ab aliis singulis comprobatur. Quia uero hec animi perniciosa libertas, que per consuetudinem uerbi dicitur approbata, sacris canonibus penitus inimica, apostolico debet moderamine cerceri, discretioni uestre per apostolica scripta precipiendo mandamus quatenus, ei de cetero nullatenus innitentes, ad communis iuris obseruantiam redeatis.

Datum uiterbii, Iu Nonas Iulii, anno decimo.



LXXXu. CLAROMONTENSI ET NIuERNENSI EPISCOPIS. Committitur eis causa episcopi Aniciensis aduersus ciues suos. 


Ex parte dilectorum filiorum Aniciensium ciuium nostris est auribus intimatum quod licet a pie rec. Lucio papa predecessore nostro bon. mem . . . Aniciensi episcopo fuerit sub officii pena preceptum ne legitima uiduarum matrimonia impediret, aut pro eis contrahendis seu decedentium sepulturis pecuniam exigeret contra canonicas sanctiones, uel a suis subditis extorqueri aut exigi pateretur, uenerabilis frater noster . . . successor ipsius non solum huiusmodi postmodum attentauit, uerum etiam dictos  ciues in iis et aliis molestando, excommunicationis et interdicti sententias iaculari precipitanter in ipsos pro uoluntate sua sine causa rationabili non formidat. Unde nos eidem episcopo sub interminatione canonice pene dedimus in preceptis ut que per ipsum uel clericos suos ab eisdem ciuibus contra iustitiam sunt extorta restituens et restitui faciens, ut tenetur, de cetero ab huiusmodi sic abstineat quod iustam de se querelam non oporteat iterari; propter quod manum nostram in ipsum grauare merito deberemus; dictos quoque ciues aut eorum nuntios non impediat nec faciat impediri quo minus eundo et redeundo causam suam secure ac libere prosequantur. Nos enim memoratis ciuibus per  scripta nostra precipiendo mandamus ut eidem reuerentiam et obedientiam tam debitam quam deuotam impendant, et laudabilem consuetudinem hactenus obseruatam ex pia deuotione parentum erga sepulturas charorum diligenter obseruent, ne forsan ex fermento prauitatis heretice illam corrumpere uideantur sub pretextu canonice puritatis. Ideoque fraternitati uestre per apostolica scripta mandamus quatenus ab episcopo et ciuibus antedictis, monitione premissa, per censuram ecclesiasticam faciatis, appellatione remota, preceptum nostrum inuiolabiliter obseruari.

Datum uiterbii, Nonis Iulii, anno decimo.



LXXXuI. POTESTATI ET CIuIBUS FLORENTINIS. Exhortantur ad pacem et concordiam. 


Si diligenter attenditis quod prouidus pater sepe seruum a filio, sepe uero filium a seruo facit, propter offensam utriuslibet uapulare, gaudio quod nuper de Senensium uictoria concepistis non poteritis non miscere timorem, nescientes utrum eos Dominus coram uobis propter uestram humiliarit iustitiam, an quia per ministerium uestrum illis apponere uoluerit disciplinam, cum in uno formidabile uideatur quod Assur uirga furoris Domini afflixerit Dei populum; quanquam in altero securitas colligatur ex eo quod Dauid in funda prostrauit Philisteum. Licet autem Dominus fortis et potens, Dominus potens in prelio, qui superbis resistit,  humilibus autem dat gratiam, uobis in ipsorum conflictu astitisse credatur, triumphi tamen accepti gloriam uiribus uestris non debetis ascribere, sed alienis peccatis potius imputare, non excedendo modum in facto, ne forsan ei similes uideamini cui contra populum furoris sui, secundum prophetam, mandaturum se dicit Dominus ut auferat spolia et diuidat predam, et quasi lutum platearum in conculcatione ponat eumdem. Ipse autem non sic arbitrabitur; sed ad conterendum erit cor eius, et ad internecionem gentium non paucarum. Cum ergo discordie tante causa in grande rerum dispendium, graue damnum corporum, et immane periculum animarum redundare noscatur, et ad nos tanto pertineat specialius reuocare discordantes  ad pacem quanto differentius pre ceteris hereditamus eamdem, quibus eam mediator Dei et hominum iehsu Christus, cuius nos, licet indigni, uicem exercemus in terris, non solum nascendo per angelum nuntiauit Gloria in excelsis Deo et in terra pax hominibus bone uoluntatis  dicentem, uerum etiam moriendo quasi testamento legauit, cum dixit: Pacem meam do uobis, pacem relinquo uobis , ac resurgendo demum, Pax uobis  discipulis suis inquiens, per ipsos predicandum instruxit, ad ipsam, si desuper datum fuerit, paterna sollicitudine uos duximus reducendos. Hinc est igitur quod dilectum filium nostrum G. Sancte Marie in Porticu diaconum cardinalem, quem nota  probitas et experta prudentia specialiter nobis reddunt inter ceteros fratres nostros acceptum, pro reformanda pace inter uos ac Senenses predictos, et captiuis liberandis utrinque, curauimus destinare; uniuersitatem uestram monentes attentius, propensius exhortantes, ac in remissionem uobis peccaminum iniungentes quatenus humilitatem, que uos creditur exaltasse, seruantes, secundum prouidam exhortationem ipsius in eodem negotio efficaciter procedatis; sollicite prouisuri quod cum tractatus pacis, quem ad exhortationem nuntii nostri, prius quam fuissetis congressi, fecistis, habeatur in scriptis, totum accedere ad superbiam uideretur et ab humilitate recedere quod ultra ipsum plus debito pro pace niteremini postulare,  possetque non immerito de uobis impleri sententia ueritatis, quoniam qui se humiliat exaltabitur, et qui se exaltat humiliabitur, sacra contestante Scriptura quoniam ante ruinam exaltabitur cor, id est post exaltationem cordis ruina succedit. Et quidem ille uobis erit titulus glorie sempiterne, si omnipotenti Deo dantes honorem, pro ipsius reuerentia, non necessitate, sed humilitate coacti, ea post uictoriam sitis mensura contenti quam ante uictoriam approbastis. Nos enim prefato cardinali dedimus in mandatis ut ad ea que premisimus per agenda prudenter insistat et diligenter attendat, in partem, si quam repererit contumacem, sublata appellatione, districtionis ecclesiastice promulgando censuram. Mandamus etiam uniuersis  episcopis in Tuscia constitutis ut sententiam quam idem duxerit proferendam, inuiolabiliter faciant obseruari.

Datum uiterbii, u Idus Iulii, anno decimo.



LXXXuII. PRIORI ET CONuENTUI DE KYRCHAN. De confirmatione priuilegiorum. 

Olim fuistis apostolatui nostro conquesti quod uenerabilis frater noster Eboracensis archiepiscopus et quidam alii Ecclesiarum prelati, contra priuilegia Romanorum pontificum uobis indulta, uos, Ecclesias, et clericos uestros iniuste suspendere non uerentes, alias super ecclesiis et ecclesiasticis beneficiis  iniurias uobis multiplices inferebant, et prohibebant laicos in iis ad que tenebantur uestris Ecclesiis respondere. Unde dilectis filiis . . . abbati de Torenton. et coniudicibus eius dedimus in mandatis ut dictum archiepiscopum et alios per censuram ecclesiasticam appellatione remota compellerent ab indebita uestri molestatione desistere, ac de damnis et iniuriis irrogatis satisfactionem congruam exhibere. Ipsi uero, sicut per suas nobis litteras intimarunt, illos propter hoc sepius citauerunt. Sed idem archiepiscopus per annum integrum peremptorie locis et temporibus competentibus citatus ab ipsis, nec per se nec per idoneum responsalem in eorum uoluit presentia comparere;  quinimo per quasdam litteras ad uenerabilem fratrem nostrum Saresberiensem episcopum et collegas ipsius impetratas a nobis, in quibus de litteris nostris tempore quidem et usu prioribus nulla mentio facta fuit, usque ad octo dietas grauibus laboribus et expensis uos multoties fatigauit. Quapropter prenominati iudices uestri, habito prudentum consilio, dictis archiepiscopo et episcopo Saresberiensi ac sociis suis, ut ab iniusta uexatione uestri desisterent, auctoritate apostolica iniunxerunt; a qua cum idem archiepiscopus desistere nunquam uellet, ipsum a uestra, clericorum et Ecclesiarum uestrarum obedientia pro manifesta contumacia suspendere, donec affectus tedio uobis in iudicio responderet. Qui demum multis peremptorie  citatus edictis per annum ei temporibus et locis competentibus assignatis, per se uel responsalem sufficientem in eorum comparere presentia contumaciter recusauit. Proinde dicti iudices in expensas per iniustam eius uexationem factas et probatas legitime, competenti taxatione premissa, uobis condemnarunt eumdem. At ille nichilominus apostolice sedis auctoritatem contemnens, iam per tertium et quartum annum a uestra noluit infestatione cessare. Nos igitur quod a iudicibus sepedictis factum est approbantes, presentium uobis auctoritate mandamus quatenus si est ita, usque ad satisfactionem idoneam premissorum uos aut clerici uel Ecclesie uestre predicto archiepiscopo in nullo penitus intendatis; et si quam interim in  uos aut clericos uel Ecclesias memoratas sententiam promulgauerit, nequaquam obseruetis eamdem.

Datum, ut in alia.



LXXXuIII. ABBATI ET CONuENTUI TUTELLENSI  . De numero euectionum in uisitationibus. 

Cum ad quorumdam insolentiam reprimendam in Lateranensi concilio prouida sit deliberatione statutum ut archiepiscopi, episcopi, archidiaconi et decani certum euectionum et personarum numerum in Ecclesiarum uisitationibus non excedant, quia, sicut audiuimus, quidam ex predictis personis id in Ecclesiis  uestris nequaquam obseruant, super eo commoditati uestre duximus prouidendum. Ideoque deuotioni uestre presentium auctoritate concedimus ut si qua de prenominatis personis numerum euectionum et personarum in memorato concilio constitutum, cum Ecclesias uisitarit, in grauamen uestrum excedere forte presumpserit, et pro illis procurationem exegerit, liberum sit uobis auctoritate apostolica denegare. Et si propter hoc in Ecclesias uel clericos uestros aliquam sententiam promulgauerit, ipsam auctoritate apostolica decernimus non seruandam. Nulli ergo . . . nostre concessionis et diffinitionis, etc. Si quis autem, etc.

Datum uiterbii, Iu Non. Iulii, anno decimo.



LXXXIX. ANTISIODORENSI ET TRECENSI EPISCOPIS, ET ABBATI SANCTI BENIGNI. Committitur eis inquisitio aduersus abbatem et monachos uezeliacenses. 


Eius exemplo qui de mandato Domini fodit parietem, et ingressus uidit abominationes pessimas quas domus Isrel faciebat in templo, descendimus per angelos nostros, ut uideremus utrum clamorem qui uenit ad nos abbas et monachi uirziliacenses opere compleuissent; quatenus perditis male malis, bonam uineam bonis agricolis locaremus; illum nichilominus imitantes qui cum uillico diffamato, quasi bona domini dissipasset, dixisset: Quid hoc audio  de te? redde rationem uillicationis tue, statim adiunxit: Iam enim non poteris uillicare . Exposito ergo nobis inquisitionis processu quem circa ipsos per uenerabilem fratrem nostrum Senonensem archiepiscopum et dilectum filium magistrum Robertum de Corson canonicum Nouiomensem fieri iusseramus, intelleximus contra dictum abbatem fuisse propositum quod cum uirziliacense monasterium in obitu predecessoris eius ab omni onere debitorum liberum remansisset, et peruenissent ad istum triginta millia solidorum, preter argentea uasa sexaginta marcharum, idem abbas iis omnibus male pro maiori parte consumptis, illud duorum millium ducentarum et uiginti librarum debitis onerarat. Et licet testes id expresse probarent, abbas  tamen confessione propria recognouit quod preter uasa sexaginta et unius marcharum, uiginti octo millia solidorum de thesauris predecessoris sui peruenerat ad eumdem, et nunc non nisi in mille octingentis libris prouentus monasterium tenebatur. Fuit quoque propositum contra eum quod esset incontinens, et filium ac filiam de bonis Ecclesie maritarat, quos uidebatur post susceptum habitum genuisse, cum quod octennis intrasset monasterium, eius confessione liqueret. Dicebatur etiam quod interfuit nuptiis, et uestierat puellam sericis indumentis, et quod sederit in conuiuio nuptiarum, quod Simoniacum habuisset ingressum, et quosdam in fratres receperit et aliquibus prioratus concesserit per Simoniacam prauitatem. Sufficienter quoque quidam  testes omni exceptione maiores probabant quod contra institutionem bone memorie Octauiani episcopi Ostiensis, tunc apostolice sedis legati, factam sub pena excommunicationis, et per nos postmodum confirmatam . . . fratri suo laico quemdam contulerat prioratum. In quo uidebatur multipliciter excessisse; tum contra honestatem ecclesiasticam, que non patitur laicos monachis presidere; tum contra auctoritatem apostolice sedis, cuius uiolauerat instituta; tum quia caro et sanguis ei ut hoc faceret reuelarat. Probatum est insuper contra eum quod esset nimium liberalis, negligens, remissus et mollis. Quod non solum ex testium depositione liquebat, sed et opera eius perhibebant testimonium ueritati,  cum eos sustinuisset in dignitatibus et consiliarios habuisset quorum incontinentia nota erat, et quorum aliqui contra monasticum ordinem habebant propria. Quidam uero quod in ingressu eius pro eo et cum eo commiserunt Simoniam, proprio iuramento monstrabant, licet singuli fuerint in suo testimonio singulares. Quia uero contra priorem, eleemosynarium, decanum, cellerarium, tertium priorem de Flaui, de Fleiaco, et de Siuerriaco priores et capellanos abbatis pariter et prioris enormia fuerunt multa proposita et aliqua comprobata, eos a monasterio ipso eiecimus, et per alia monasteria, in quibus ordo monasticus districtius obseruetur decreuimus diuidendos; non ut plures in uno ponantur monasterio, sed singuli potius in singulis collocentur;  nec preter auctoritatem apostolice sedis de cetero assumantur ad aliquam dignitatem. uolentes quoque indemnitati eiusdem monasterii prouidere, tam in eos quam in alios monachos uirziliacenses qui habent proprium excommunicationis sententiam promulgauimus, nisi protinus illud ad usus Ecclesie resignarint. Licet autem abbas ipse se in quibusdam nisus fuerit excusare, quia tamen eius excusatio ex aliqua parte in accusationem potius uertebatur, utpote cum esset excusatio in peccatis, non solum ex prouisionis officio uerum etiam ex rigore iuris processimus contra eum, ipsum ab administratione monasterii et abbatie regimine amouentes. uolentes igitur monasterio consulere memorato, discretioni uestre, de qua fiduciam plenam gerimus, per apostolica  scripta districte precipiendo mandamus quatenus ad ipsum personaliter accedentes, iniungatis auctoritate nostra conuentui ut infra tres dies personam idoneam per regularem electionem preliciat sibi cum consilio uestro concorditer in abbatem. Alioquin, uos extunc, siue de ipsius gremio monasterii, seu etiam aliunde, uirum prouidum et honestum, non tam in futuro probandum quam in preterito iam probatum, per quem domus et spiritualibus proficiat institutis et temporalibus iuuetur augmentis, in abbatem ei preficere procuretis, facientes eidem per censuram ecclesiasticam appellatione remota reuerentiam et obedientiam debitam exhiberi. Deinde uero tam abbatem amotum et alios  supradictos quam etiam quoscunque de fratribus aut conuersis prefati monasterii repereritis proprietatem habere, ut eam ad opus monasterii sine diminutione resignent moneatis attentius et propensius inducatis, excommunicatos eos qui secus fecerint publice nuntiantes, et adhibentes ad coactionem eorum, si necesse fuerit, brachium seculare; prescriptos priorem et alios nichilominus, sicut a nobis est prouide definitum, diuisuri per singula monasteria, in quibus ordo monasticus districtius obseruetur; compellendo contradictores auctoritate nostra, si opus fuerit, ad receptionem ipsorum, et eos arctius faciendo uacare regularibus institutis. Ut autem monasterium sepedictum ab omni macula plenius expietur, uolumus et mandamus ut cum ista sub  celeri diligentia fueritis exsecuti, de statu eius et personarum iterum diligentissime inquiratis, et habito pre oculis solo Deo, corrigatis que secundum ipsum corrigenda uideritis, et statuatis que fuerint statuenda; contradictores, si qui fuerint, uel rebelles appellatione remota per ecclesiasticam compescendo censuram. Taliter autem mandatorum nostrorum primitias audire ac exaudire curetis quod in iis tanquam obedientie uestre initiis cognoscamus quantum zelus domus Dei uos tangat, et quante deuotionis affectum circa nos et Romanam Ecclesiam habeatis et sitis in posterum habituri. Quod si non omnes, duo uestrum, etc. Interim autem donec abbas fuerit institutus, curam et administrationem ipsius monasterii dilectis filiis sacriste et hospitalario  duximus committendam, ne idem monasterium sine regimine dispergatur. Sigillum uero ac duos annulos, quos recipi fecimus ab abbate predicto, sub nulla nostra uobis mittimus interclusos, eidem monasterio resignandos.

Datum uiterbii, XIu Kal. Augusti, anno decimo.



XC. EISDEM. De depositione Gileberti abbatis Flauiniacensis. 

Licet contra Gilibertum quondam Flauiniacensem abbatem per inquisitionem factam super statu uirziliacensis cenobii nichil fuerit oppositum uel probatum, ea forsitan ratione quod pro monacho uirziliacensi  minime habebatur; quia tamen eius sunt ad damnationem opera manifesta, ipsum a prefato cenobio perpetuo decreuimus excludendum, et in districtiori monasterio collocandum ad agendam penitentiam de commissis. Quocirca discretioni uestre per apostolica scripta precipiendo mandamus quatenus quod a nobis decretum est prouida ratione, per districtionem ecclesiasticam sublato contradictionis et appellationis obstaculo faciatis exsecutioni mandari. Presentes autem litteras preter morem clausas dirigimus, ut in illis sigillum et annulos et alias quasdam litteras mittamus inclusas. Quod si non omnes, etc.

Datum uiterbii.



XCI. ARCHIDIACONO ET CAPITULO uENAFRANO. Confirmantur certa iura et sententie late pro ipsis. 


Cum olim inter uenafranam et Yserniensem Ecclesias in presentia felicis memorie Celestini pape predecessoris nostri super quibusdam dignitatibus, sede uidelicet, sigillo, et chrismate, necnon et festo beati Nicandri, questio uerteretur, longisque temporibus fuisset antea uentilata, adeo ut iam utraque ipsarum Ecclesiarum ac ciuitatum sustinuisset propter hoc graues molestias et iacturas, idem predecessor noster uolens finem eidem imponere questioni, dilecto filio G. Sancti Adriani diacono cardinali tunc Beneuentano rectori dedit suis litteris in  mandatis ut inter easdem Ecclesias pacem studeret et concordiam reformare, quod si ad hoc induci nequirent, idem Ecclesie utrique proprium habendi pontificem auctoritate apostolica, remoto cuiuslibet ipsius et episcopi appellationis et contradictionis obstaculo, tribueret facultatem, ita ut liberum esset illi pontifici qui tunc Ecclesie utrique dignoscebatur preesse, apud earum alteram, quam uellet, infra decem dies sibi sedem eligere, ac eam cum sua parochia retinere; altera uero Ecclesia libere alium sibi eligere posset antistitem, qui parochie sue preesset pariter et prodesset. Dedit etiam eidem auctoritate apostolica facultatem electionem illam canonice ac de persona idonea celebratam appellatione postposita confirmandi, saluo iure in  posterum Ecclesie Capuane. Si uero neutram eligere uellet episcopus memoratus, ipse nichilominus illi Ecclesie que pastorem sibi alium habere uolebat, facultatem tribueret eligendi; iniungens eidem ut si dictus episcopus preeligeret Ecclesiam uenafranam, tantum de communibus prouentibus ciuitas ipsa episcopalibus redditibus superaddere procuraret ut exinde posset honorifice sustentari. Prefatus uero cardinalis, post dilationes et citationes quamplurimas, habito iurisperitorum prudentum consilio, potestatem et auctoritatem uobis contulit eligendi et habendi episcopum et perpetuo successionaliter obtinendi, ut tam ciuitas quam Ecclesia uenafrana sedem habeant perpetuo cathedralem, salua  in omnibus iustitia metropolitane Ecclesie Capuane. Ita quidem quod tantum de communibus prouentibus episcopalibus redditibus superadderet ciuitas uenafrana quod exinde posset uenafranus episcopus honorifice sustentari. Postmodum autem dicti clerici uenafrani a prefato cardinali accepta licentia sibi eligendi personam idoneam canonice in pastorem, dilectum filium Ioannem de Abner concorditer elegerunt; cuius electionem idem predecessor noster merito reprobauit, quia nondum erat in sacris ordinibus constitutus. Sed uos iterum conuenientes in unum, et Spiritus sancti gratia inuocata, uenerabilem fratrem nostrum R. tunc archidiaconum, nunc episcopum uestrum communiter elegistis. Et cum idem ad eiusdem predecessoris  nostri presentiam accessisset pro confirmationis munere impetrando, idem electionem confirmauit eamdem, archipresbytero et capitulo Ecclesie Yserniensis per litteras suas demandans quod cum tam uenafrana quam Yserniensis Ecclesie ex destitutione pastoris incurrissent non modicum detrimentum, presertim cum per biennium et eo amplius dicte Ecclesie fuissent uiduate pastore, et iuxta Lateranensis statuta concilii ad ipsum earum ordinatio pertineret, dictum R. concedebat eisdem de fratrum suorum consilio in pastorem, nulla mentione habita de sententia cardinalis; iniungens eisdem ut ei tanquam electo suo et pastori animarum suarum debitam obedientiam exhiberent, et  eius salubria monita et mandata reciperent humiliter et seruarent. uerum idem predecessor noster uolens ab eisdem ecclesiis auferre materiam querelandi eidem electo litteris suis iniunxit ut cum esset in Ecclesia uenafrana, illo uteretur sigillo in quo tantum uocaretur episcopus uenafranus; quod cum esset in Ecclesia Yserniensi similiter obseruaret; chrisma uero uno anno in Ecclesia Yserniensi conficeret, et alio in Ecclesia uenafrana, quod etiam de festo Sancti Nicandri precepit firmiter obseruari. Sane cum olim Yserniensis Ecclesie nuntii ad nostram presentiam accessissent, et humiliter postularent ut eorum Ecclesie desolate paterna dignaremur sollicitudine prouidere ac finem imponere questioni, dilectis filiis R. Capuano electo et magistro  Ph. notario nostro tunc Beneuentano rectori dedimus in mandatis quatenus partibus conuocatis, diligenter cause merita examinare curarent, et usque ad diffinitiuam sententiam remoto appellationis obstaculo procedentes, ad nostram audientiam remitterent ipsam sufficienter instructam, prefigentes partibus terminum competentem quo se nostro conspectui presentarent. Sed quia idem electus examinationi cause non potuit interesse, commisit eidem notario uices suas. Qui iuxta mandatum nostrum procedens, eamdem causam sufficienter instructam ad nostram audientiam remittere procurauit, festum Natiuitatis beate uirginis proximo preteritum prefigens partibus, in quo nostro se conspectui presentarent. Partibus igitur in nostra  presentia constitutis, et rationibus utriusque plenius intellectis, quia manifeste cognouimus mandatum super diuisione facienda quibusdam circumuentionibus a prefato predecessore nostro fuisse subreptum, quod ipse postea recognoscens utcunque studuit reuocare, quanquam id fecerit parte altera penitus ignorante, de consilio fratrum nostrorum quidquid illius occasione mandati super diuisione fuerat attentatum, decreuimus irritum et inane. Postmodum autem ut inter ipsas Ecclesias pacis possent federa reformari, operam dedimus efficacem, partes cum diligentia commonentes ut inter se amicabiliter componere procurarent. Que nobis mediantibus ad talem concordiam deuenerunt quod  uos pro bono pacis Yserniensi Ecclesie concessistis ut castrum Fosse cece, quod uestra possidebat Ecclesia, eadem Yserniensis Ecclesia in perpetuum obtineret, et castrum Capriate, super quo pariter fuerat lis exorta, in perpetuum remaneret Ecclesie uenafrane; ac castro Sancti Ioannis, de quo questio uertebatur, in uestris manibus sequestrato, donec de ipso ad cuius parochiam pertineat plenius cognoscatur, de cetero proprium et specialem episcopum habeat Ecclesia uenafrana, qui sua sit contentus diecesi, quam dignoscitur antiquitus habuisse; Ecclesia Yserniensis diecesi sua pari modo contenta, personam idoneam sibi eligat in pastorem, que ipsi Ecclesie preesse ualeat pariter et prodesse. Ne igitur que in presentia nostra  concorditer et amicabiliter sunt statuta in recidiue contentionis scrupulum relabantur, compositionem ipsam, sicut sine prauitate prouide facta est et ab utraque parte sponte recepta, auctoritate apostolica confirmamus, et presentis scripti pagina communimus. Decernimus ergo . . . . nostre confirmationis, etc. Si quis autem, etc.

Datum apud Montem-Flasconem per manum Ioannis Sancte Marie in Cosmidin diaconi cardinalis, S. R. E. cancellarii, uI Kal. Augusti, indictione IX, Incarnationis Dominice anno 1207, pontificatus uero domini Innocentii pape III anno decimo.



XCII. R. TITULI SANCTORUM MARCELLINI ET PETRI PRESBYTERO CARDINALI, CASINENSI ABBATI. Committuntur certe cause usurarum audiende. 


Ex conquestione uenerabilis fratris nostri . . . episcopi uenafrani ad nostram noueris audientiam peruenisse quod cum olim Ecclesia uenafrana in magno esset necessitatis articulo constituta, dilectus filius Ioannes de Abner, qui tunc temporis electus fuerat ad eamdem, quamdam terram B. de Duratio ciui uenafrano pro certa quantitate pecunie obligauit. Et ne idem creditor per canonem contra usurarios editum posset in posterum conueniri, terram ipsam recepit ab eo titulo emptionis, cum re uera contractus usurarius ageretur, quod patet ex eo quod idem creditor, sicut publicum continet instrumentum, debitori promisit quod quandocunque ipsi  restitueret pecuniam antedictam, terram ipsam eidem restituere procuraret. Licet autem tandiu eamdem tenuerit taliter obligatam quod ex ipsius fructibus iam perceperit ultra sortem, ipsam tamen, instrumentum uenditionis allegans, in anime sue periculum retinet et restituere contradicit. Quia uero fraus et dolus alicui patrocinari non debet, discretioni tue per apostolica scripta mandamus quatenus, si res ita se habet, instrumento uenditionis confecto in fraudem canonis promulgati contra usurarios non obstante, predictum ciuem, ut fructibus computatis in sortem, et recepto si quid sorti defuerit, terram ipsam restituat conquerenti, per penam in Lateranensi concilio contra usurarios  promulgatam, appellatione remota, constringas. Testes, etc.

Datum uiterbii, IX Kal. Augusti, anno decimo.



XCIII. DECANO ET CAPITULO SANCTI ANIANI AURELIANENSIS. Muniuntur priuilegio aduersus litteras apostolice sedis. 

Cum Ecclesia uestra sedis apostolïce sit filia specialis, indemnitatibus eius paterna uolentes sollicitudine precauere, presentium auctoritate statuimus ut per litteras apostolicas que ad . . . archiepiscopum Senonensem uel . . Aurelianensem episcopum seu alios in eorum diecesibus constitutos super quibuscunque negotiis uos aut Ecclesiam uestram  quomodolibet contingentibus fuerint impetrate, nullum eiusdem Ecclesie libertati preiudicium generetur, districtius inhibentes ut nulli ecclesiastice persone liceat in ecclesias aut uillas uestras seu etiam seruientes uestros sine manifesta et rationabili causa excommunicationis sententiam uel interdicti proferre. uobis quoque sit liberum, si super iis uel aliis uos senseritis contra iustitiam pregrauari, sedem apostolicam appellare. Nulli ergo . . . . nostre constitutionis et inhibitionis, etc. Si quis autem, etc.

Datum uiterbii, Xu Kal. Augusti, anno decimo.



XCXIu. SANCTI GERMANI DE PRATIS ET SANCTAE GENOuEFAE ABBATIBUS ET PRIORI SANCTAE GENOuEFAE PARISIENSI. Ut de malefactoribus ecclesie Sancti Aniani exhibeant iustitie complementum. 


Cum Ecclesia Beati Aniani Aurelianensis apostolice sedis sit filia specialis, indemnitatibus eius paterna sollicitudine precauere uolentes, discretioni uestre presentium auctoritate precipiendo mandamus quatenus de quibuslibet malefactoribus suis in Senonensi prouincia constitutis, quoties ab ipsa fueritis requisiti, sine malitiosa dilatione iustitie faciatis eidem plenitudinem exhiberi; contradictores, si qui fuerint, uel rebelles per censuram ecclesiasticam,  sublato appellationis diffugio, compescentes, nec relaxaturi sententiam, usque ad satisfactionem condignam, quam propter hoc in quemlibet duxeritis proferendam. Quod si non omnes, duo uestrum, etc. Ut autem plenius quieti prouideatur Ecclesie memorate, uolumus et mandamus ut si contigerit de uobis humanitus, ad uestros etiam successores hec auctoritas extendatur; cum sit dignum ut eiusdem Ecclesie paci specialiter consulamus que ad Romanum pontificem nullo pertinens mediante, non habet, post ipsum, alium protectorem.

Datum, ut in alia.



XCu. W. DECANO ECCLESIAE SANCTI ANIANI AURELIANENSIS EIUSQUE FRATRIBUS TAM PRAESENTIBUS QUAM FUTURIS CANONICE SUBSTITUENDIS IN PERPETUUM. De confirmatione priuilegiorum. 


 Cum omnium Ecclesiarum attentam curam et sollicitudinem ex iniuncto nobis a Deo apostolatus officio gerere debeamus, de illis tamen precipue nos oportet esse sollicitos que ad ius et proprietatem sancte Romane Ecclesie specialius pertinere noscuntur, et de apostolice sedis protectione ampliori  deuotione confidunt, et ne quorumlibet hominum in bonis seu etiam dignitatibus temerariis ausibus fatigentur, auctoritatis nostre suffragio eas conuenit pariter communiri. Ideoque, dilecti in Domino filii, uestris iustis postulationibus clementer annuimus, et ad exemplar felicis recordationis Alexandri et Lucii predecessorum nostrorum Romanorum pontificum prefatam Sancti Aniani ecclesiam, in qua diuino mancipati estis obsequio  , sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia in presenti iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis Deo  propitio poterit adipisci, firma uobis uestrisque successoribus et illibata permaneant, in quibus hec propriis duximus uocabulis exprimenda. uillam uidelicet de Sentiliaco cum ecclesia, uillam de Ruem cum ecclesia, uillam de Tilliaco cum ecclesia, ecclesiam de Chalo, et uillam de Artenaio a bone memorie A. illustri Francorum regina uobis commutatam pro uilla de Chalo in ea libertate ac immunitate tenendam in qua bone memorie L. quondam illustris Francorum rex, quemadmodum in eius scripto continetur authentico, eam noscitur habuisse. Medietatem quoque prouentuum tam in minutis decimis quam in oblationibus et omnibus beneficiis uiuorum et mortuorum in predicta ecclesie de Chalo, iuxta quod uobis olim concessum est a bone memorie  W. tunc Senonensi, postmodum uero Remensi archiepiscopo, Sancte Sabine cardinali, apostolice sedis legato, et in eius scripto authentico redactum est, eo tamen tenore quod si plures in eadem uilla parochiales ecclesie constructe fuerint, in omnibus que ibidem surrexerint id iuris habeatis quod in predicta ecclesia habuisse noscimini et habere. uillam de Herbiliaco cum ecclesia et omnibus decimis et pertinentiis suis. Ecclesiam Sancti Aniani ueteris, que capella uocatur, et ecclesiam Sancti Germani infra muros ciuitatis. Quidquid habetis in uilla de Centollo, et ecclesiam uille eiusdem. Quidquid habetis in uilla de Fonteneio, et ecclesiam eiusdem uille, cum decimis et aliis redditibus ad ius uestrum pertinentibus. Aquam Ligeris a muro ueteris ciuitatis  usque ad Sanctum Lupum, et molendina omnia que in eadem aqua habetis, cum piscationibus suis. Quidquid habetis ultra Ligerim, et in Sicalonia  . Quidquid habetis in Gastinesio. uillam de Berziaco, cum omnibus pertinentiis suis. Quidquid habetis apud Oscuras. Quidquid habetis in foresta que Bolonia dicitur, et uillam de Casellis. Quidquid pertinet ad Maioriam de Iarria, et uillam de Seteis. Molendina quoque que in uillis uestris de nouo fecistis, et illud quod in loco qui Domitiacum appellatur habetis. In supradictis uero parochialibus ecclesiis, scilicet de Sentiliaco, de Ruem, de Tiliaco,  de Fonteneio, de Centolio, de Herbiliaco et de Chalo, quas tenetis, presbyteros eligatis et episcopis presentetis: quibus, si idonei fuerint, episcopi curam animarum absque uenalitate committant, ut de plebis quidem cura eis respondeant, pro rebus uero temporalibus debitas uobis obedientias et consuetam subiectionem exhibeant. In reliquis uero duabus ecclesiis, uidelicet Sancti Aniani et Sancti Germani, et ad seruitium altaris crucifixi ecclesie beati Aniani, libere et absque alicuius contradictione et presentatione, sicut hactenus, ita et deinceps, liceat uobis substituere sacerdotes. Liceat etiam uobis in parochialibus ecclesiis uestris uacantibus, uti consuetum est et ab antiquis hactenus temporibus obseruatum, sacerdotes ponere ad succursum, qui  donec conueneritis in personas idoneas, que institui debeant in eis, omnipotenti Deo famulentur. Ferias preterea in duabus solemnitatibus beati Aniani ad luminaria eiusdem ecclesie concinnanda tam a bone memorie L. illustri rege Francorum, quam a Ioanne quondam Aurelianensi episcopo uobis et ecclesie uestre concessas, et scripti sui munimine roboratas, [  quemadmodum in eorum scriptis authenticis continetur, auctoritate apostolica confirmamus. Nihilominus presenti decreto statuimus ut due prebende que antea deputate fuerant officio confrarie, ac tertia, quam ei prouida pietate postmodum addidistis, et annuales canonicorum, quocunque modo prebende mutentur, officio permaneant confrarie.  uineas insuper et omnia que prefate confrarie collata sunt uobis et per uos ipsi confrarie, prout communi assensu capituli statutum est et scripto firmatum, apostolice sedis munimine] roboramus, et constitutionem illam ratam et inconuulsam futuris temporibus decernimus permanere. Chrisma uero, oleum sanctum, consecrationes altarium seu basilicarum, ordinationes canonicorum seu clericorum uestrorum qui ad sacros ordines fuerint promouendi, a diecesano suscipietis episcopo, si quidem catholicus fuerit, et gratiam apostolice sedis habuerit, et ea gratis et absque pecunia uel exactione aliqua uoluerit exhibere. Alioquin, ad quemcunque malueritis antistitem recurratis, qui nostra fultus auctoritate quod postulatur indulgeat. Preterea  omnes libertates seu etiam immunitates ac regias consuetudines a Francorum regibus uobis et ecclesie uestre indultas, et scripti sui munimine roboratas, auctoritate apostolica confirmamus, et illibatas perpetuo statuimus permanere. Sancimus quoque et presenti decreto statuimus ut nulli archiepiscopo seu cuilibet persone commissam uobis ecclesiam uel uos aut clericos chori uestri, nisi Romano pontifici uel legato eius, aut etiam de speciali mandato apostolice sedis, excommunicare seu a diuinis officiis interdicere liceat. uisitationem uero uel procurationem nullus ab ecclesia uestra nisi auctoritate apostolice  sedis presumat exigere, cum ei nullo medio sit subiecta. Prohibemus insuper ut nulli ecclesiastice uel cuiuscunque ordinis persone fas sit indebitas exactiones ecclesiis uestris aut capellis uel sacerdotibus earum imponere. Decernimus ergo ut nulli omnino hominum liceat prefatam ecclesiam temere perturbare, etc., usque usibus omnimodis profutura. Salua sedis apostolice auctoritate, et in prefatis ecclesiis de Sentiliaco, de Ruem, de Tiliaco, de Fonteneio, de Centolio, de Chalo, et de Herbiliaco diecesanorum episcoporum canonica iustitia. Si qua igitur in futurum ecclesiastica secularisue persona, etc., usque subiaceat ultioni. Cunctis autem eidem loco sua iura seruantibus, etc., usque in finem.

Datum uiterbii, per manum Ioannis Sancte Marie  in Cosmidin. diaconi cardinalis, S. R. E. cancellarii, XII Kal. Augusti, indictione IX, Incarnationis Dominice anno 1207, pontificatus uero domni Innocentii pape III, anno decimo.



XCuI. EPISCOPO MELDENSI. De subiectione monasterii Resbacensis. 

Suborta dudum inter te ac monasterium Resbacense super ipsius monasterii subiectione materia questionis, procuratores partium propter hoc ad sedem apostolicam accesserunt  . Quibus aliquandiu litigantibus coram nobis, quia per confessionem partis aduerse constitit te possessionem obedientie  in eodem monasterio habuisse, te restituendum decreuimus ad eamdem. uerum quia priuilegium felicis memorie Innocentii pape predecessoris nostri ex monasterii parte nobis exhibitum libertatem plenariam exprimebat, dilectis filiis magistro G. decano Suessionensi . . . Remensi cantori, et . . . succentori Siluanectensi dedimus in mandatis ut te in possessionem obedientie restituto, nisi post restitutionem tuam infra sex menses contra priuilegii libertatem rationabile aliquid obiiceres et probares, super subiectione monasterii supradicti perpetuum tibi silentium, sublato appellationis obstaculo, imponere procurarent; districtius inhibentes ne idem monasterium super libertate priuilegii auderes ulterius molestare, quod si de partium existeret uoluntate,  causam ipsam sufficienter instructam ad nostram presentiam remittentes, prefigerent ipsis terminum competentem, quo se nostro conspectui presentarent, sententiam recepture. Partibus igitur in ipsorum iudicum presentia postmodum constitutis, cum priuilegii copiam habuisses, illud uoluisti arguere falsitatis, eo quod facta collatione bulle ipsius priuilegii ad alias bullas, ipsa, sicuti proponebas, minor et dissimilis aliis uidebatur. Auctoritatem quoque rei iudicate ad euacuandas uires priuilegii allegasti, asserens quod felicis recordationis Alexander papa predecessor noster, sicut per ipsius litteras  ostendebas, super hoc contra monasterium sententiam promulgarat. Priuilegia insuper Alexandri predicti et bone memorie Honorii pape predecessorum nostrorum inducere procurasti; in quibus expresse dignoscitur esse statutum ut Meldensi episcopo a Resbacensi abbate canonica obedientia persoluatur. Abbas uero monasterii supradicti proposuit ex aduerso quod idem monasterium non solum auctoritate priuilegii pretaxati plena debet libertate gaudere, uerum etiam alia ratione, quia uidelicet sanctus Pharo, Meldensis episcopus, liberalissimum ei duxerat priuilegium indulgendum, sicut in eiusdem sancti legenda contineri manifeste dicebat; adiiciens idem abbas quia de sententia supradicta, quam tu pro parte tua duxeras allegandam,  usque ad illum diem nullam unquam audierat mentionem; sed etsi sententia uera esset, tacite tamen per compositionem amicabilem subsequentem fuerat ab ipsa recessum. Talis enim, ut ipse dicebat, inter bone memorie B. Resbacensem abbatem et Stephanum episcopum Meldensem compositio intercessit, ut idem abbas ea conditione ipsi obedientiam faceret, ut reperto priuilegio libertatis, quod pre manibus non habebat, idem abbas libertate gauderet, et ad exhibendam eidem episcopo obedientiam minime teneretur, quam compositionem et quedam alia, que proposuerat idem abbas, se asseruit probaturum. Die igitur Parisius assignato, testes abbatis supradicti, decanus et succentor,  quia tertius iudex interesse non potuit, receperunt, et apud Resbacum examinantes eosdem, quosdam alios senes et ualetudinarios receperunt ibidem. Tandem cum tua pars ad maiorem fidem super Alexandri sententia faciendam litteras quorumdam cardinalium et aliorum iudicibus presentasset, pars abbatis obiecit quod cum semestre tempus in nostris esset litteris comprehensum, infra quod probandi quod uoluisti habueras facultatem, post tempus illud elapsum munimenta pro parte tua uel probationes alias non poteras exhibere, sed cum ibi non esset aditus probandi preclusus, iuramentum recipi postulabat, quod capitulum Resbacense sub animarum suarum periculo prestari mandabat, uidelicet quod nunquam amplius sententiam uiderant quam  tu duxeras exhibendam. Iudicibus autem nolenttbus dirimere questionem, causam ipsam instructam cum procuratoribus partium ad nostram presentiam transmiserunt; quibus postmodum dilectum filium nostrum Ioannem Sancte Marie in uita lata diaconum cardinalem dedimus auditorem. Qui cum hec et alia proposuissent plenius coram eo, et idem cardinalis que audierat nobis fideliter retulisset, nos utriusque partis rationibus diligenter inspectis, quia tuas efficaciores esse cognouimus rationes, subiectionem tibi adiudicauimus monasterii memorati, ut ibidem liberam habeas tanquam diecesanus episcopus potestatem; ita tamen ut per hoc nullum apostolice sedi preiudicium generetur quo minus legitimo tempore, si uoluerit, suam iustitiam prosequatur.  Nimirum si prefati Innocentii priuilegium Alexandro fuit in iudicio presentatum, et ipse tulit sententiam contra illud, ipsum intelligitur reprobasse. Si uero non fuit exhibitum coram eo, pretextu priuilegii de nouo reperti predicta non debet sententia retractari.

Datum uiterbii, XuII Kal. Iulii, anno decimo.

In chartulario Ecclesie Meldensis exstat preterea epistola Iunocentii ad episcopum, decanum, et cancellarium Parisiens. pro exsecutione superioris sententie, uerbum e uerbo descripta ex ea que data est ad Episcopum Meldensem, mutatis mutandis. In fine uero istius hec adduntur. Quocirca discretioni uestre per apostolica scripta mandamus quatenus quod a nobis est sententialiter diffinitum faciatis appellatione  remota inuiolabiliter obseruari, contradictores, si qui fuerint, uel rebelles per censuram ecclesiasticam, appellatione postposita, compescentes. Quod si non omnes iis exsequendis potueritis interesse, tu ea, frater episcope, cum eorum altero nichilominus exsequaris.

Datum ut in alia. Ista uero commissio exstat ex parte in cap. Suborta. De sentent. et re iudic.



XCuII. PRIORI ET CONuENTUI MONASTERII SANCTI SALuATORIS ET SANCTAE ROTRUDIS, QUOD IN TERuANENSI EST PAROCHIA CONSTITUTUM. De electione abbatis. 

Cum per priuilegium felicis recordationis Alexandri  pape predecessoris nostri, quod nobis presentatum inspeximus, uestro monasterio sit concessum ut, obeunte ipsius abbate, nullus ibi qualibet subreptionis astutia seu uiolentia preponatur nisi quem fratres communi consensu uel eorum pars consilii sanioris secundum Deum et beati Benedicti Regulam duxerint eligendum, auctoritate presentium districtius inhibemus ne quis super eadem concessione temere uos impetere uel molestare presumat; sed liceat uobis et successoribus uestris secundum ipsam nunc et amodo, cum Ecclesiam uestram abbate uacare contigerit, personam idoneam de gremio uestro uel aliunde per regularem electionem uobis preficere in pastorem, Karrofiensi monasterio humiliter  presentandum, ut ab ipso confirmationem accipiat, et reuerentiam ei, quam debet, impendat. Nulli ergo . . . nostre inhibitionis et concessionis, etc. Si quis autem, etc.

Datum uiterbii, u Non. Iulii anno decimo.



CXXuIII. WIBERTO PRESBYTERO. Et confirmatur institutio canonicatus et prebende Sancte Sophie per legatum sibi facta. 

Iustis petentium, etc., usque complere. Cum igitur dilectus filius noster B. tituli Sancte Susanne presbyter cardinalis, apostolice sedis legatus, te in Ecclesia Sancte Sophie canonicum instituerit, nos tuis precibus inclinati, institutionem ipsam, sicut  canonice facta est, ratam habentes, auctoritate apostolica confirmamus, et presentis scripti priuilegio communimus. Nulli ergo . . . nostre confirmationis, etc. Si quis autem, etc.

Datum apud Montemflasconem, Iu Kal. Augusti, anno decimo.



XCIX. EIDEM. Concessio prepositure Sancte Anastasis per legatum sibi facta confirmatur. 

Cum a nobis petitur, etc., usque perducatur effectum. Cum igitur dilectus filius noster P. tituli Sancti Marcelli presbyter cardinalis, apostolice sedis legatus, preposituram ecclesie Sancte Anastasis tibi  duxerit concedendam, nos tuis precibus inclinati, concessionem ipsam, sicut canonice facta est, ratam habentes, auctoritate apostolica confirmamus, et presentis scripti priuilegio communimus. Nulli ergo . . . nostre confirmationis, etc. Si quis autem, etc.

Datum, ut in alia.



C. ARCHIEPISCOPO S. R. E. CARDINALI, ET . . . ARCHIDIACONO MEDIOLANENSI. Ut . . . presbytero ad suam ecclesiam S. Michelis uercellensis licentiam tribuant redeundi. 

uenerabilis frater noster . . . Yporiensis episcopus suis nobis litteris intimauit quod cum olim, antequam  consecratus fuerit in Yporiensem episcopum, pennas ad uolandum in solitudinem assumpsisset, sacerdos quidam, qui tunc Ecclesiam Sancti Michelis uercellensis regebat, secum in eremo desiderans habitare, ad eum cum litteris uenerabilis fratris nostri . . . episcopi uercellensis accessit, obsecrans humiliter et deuote ut eum pro seruiente ac famulo ad habitandum secum suscipere dignaretur. Cuius supplicationibus inclinatus, ac inductus precibus memorati episcopi uercellensis, eius in hac parte desiderio satisfecit. Accidit autem ut dum idem presbyter facere quamdam cappam disponeret, alii qui in eodem loco fuerant congregati, ei ut cucullam faceret suaserunt, asserentes quod ad altaris  officium esset habilior et expeditior ad scribendum, necnon aptior ad laborem et ad cetera que ipsum facere oporteret. Quorum suasionibus acquiescens, cucullam fieri sibi permisit; quam cum idem episcopus uellet secundum consuetudinem benedicere, respondit presbyter memoratus: Monachus nolo fieri, nec cuculle nomine cucullam suscipio: nulli uoto, nulli ordini, nulli professioni me adhuc alligare intendo. Si manebitis hic, uobiscum ero. Alias in solitudine non manebo. Post modicum uero tempus, cum idem episcopus de mandato sedis apostolice ad regimen Yporiensis Ecclesie rediisset, prefatus presbyter, cum proposito, ut dicebat, non redeundi ad eremum, secutus est eum, dicens: Amodo in solitudine non teneor remanere;  quia cessante causa, cessare debet effectus. Propter uos accessi ad eremum. uobis discedentibus, amplius non manebo. Quem cum idem episcopus monere diligentius et inducere procurasset ut uel in solitudine, ad quam uenerat, uel, si mallet, secum familiariter habitaret, ipse multum hesitans et uacillans, ad solitudinem rediit; in qua cum aliquandiu permansisset, uicini Ecclesie supradicte, cui antea presidebat, quos uelut pastor prouidus uerbo nutrierat et exemplo, totis affectibus suum sibi restitui postulauere rectorem. Unde factum est ut ad eamdem rediens ciuitatem, et ibi moram faciens cum prefato episcopo uercellensi, ad regimen dicte Ecclesie regredi non presumit absque licentia sedis apostolice speciali. Nos igitur honestis desideriis  uicinorum uolentes condescendere, ac utilitati eiusdem Ecclesie, que sub ipsius regimine tam in spiritualibus quam temporalibus ualde dicitur profecisse, paterna cupientes sollicitudine prouidere, per apostolica uobis scripta mandamus quatenus, si premissis ueritas suffragatur, eidem presbytero auctoritate nostra licentiam tribuatis ad eamdem Ecclesiam redeundi, ut per eius industriam et conuersationem honestam, auctore Domino, temporaliter ac spiritualiter suscipere ualeat incrementum. Quod si non ambo . . . tu, frater archiepiscope, etc.

Datum apud Montemflasconem, Iu Non. Augusti, anno decimo.



CI. POTESTATI ET POPULO FLORENTINO. Suadetur ut monitis sedis apostolice et legati eiusdem acquiescant. 


Ex apostolice seruitutis officio, quo sumus sapientibus et insipientibus debitores, et ex gratia speciali quam ad ciuitatem uestram habemus, indemnitatibus uestris tam in spiritualibus quam temporalibus paterna sollicitudine precauere uolentes, per litteras nostras et dilecti filii G. Sancte Marie in Porticu diaconi cardinalis uniuersitatem uestram diligentius commonere curauimus ut non ex uictoria exaltati, sed potius propter Deum et commonitiones nostras, ad pacis tractatum, quem, antea quam fuissetis congressi, mediante  nuntio nostro cum Senensibus habuistis, rediretis humiliter et deuote. uos autem, suggerente eo qui in filios superbie dominatur, cui est sollicitudo continua pacis profectibus obuiare, nec ad Deum nec ad nos debitum habentes respectum, commonitiones nostras et cardinalis predicti, quod dolentes dicimus, pertransistis hactenus aure surda, non attendentes quod Mediator Dei et hominum Homo Christus iehsu, ut hominem (qui ex suggestione diabolica in tantam se superbiam contra Deum exaltarat, quod Deitatis nomen sibi nisus fuerit usurpare iuxta suggestionem inuisoris pacis: Eritis sicut dii, scientes bonum et malum  reconciliaret Patri, non dubitauit manibus tradi nocentum, et in ara crucis, quasi esca sacri corporis sui,  prefatum apostatam inimicum pacis in oculis suis capiens pretiosum sanguinem suum fudit, offerens se Patri hostiam immaculatam in redemptionem animarum nostrarum. Conuertimini igitur, filii karissimi, conuertimini, non obturantes aures uestras a uoce clamoris uicarii eius, dantes gloriam Deo, et apostolice sedi deuotionem uestram humiliter exhibentes; ne si secus, quod absit! egeritis, et non recipientibus uerbum pacis recesserit a uobis cardinalis predictus, in testimonium super uos puluerem pedum suorum excutiat, et sequatur quod consequenter in Euangelio legitur: Tolerabilius erit Sodome et Gomorrhe quam illi ciuitati . Quocirca uniuersitati uestre per apostolica scripta precipiendo mandamus, obsecrantes per aspersionem  sanguinis Iesu Christi et aduentum eius, in remissionem uobis peccaminum iniungentes, quatenus humiliemini sub potenti manu Domini, qui superbis resistit et humilibus gratiam elargitur, et secundum quod uobis per alia scripta mandauimus, monitis et consiliis nostris acquiescatis omnino, quia tunc uictores uos uerius cognoscetis, cum carnalibus motibus resistentes, in uictoria cesseritis soli Deo, cum melior sit sapiens uiro forti, et qui dominatur animo, expugnatore urbium.

Datum apud Montemflasconem, II Non. Augusti, anno decimo.



CII. ABBATISSAE ET CONuENTUI SANCTI CIRIACI IN GERONDOD. Absoluuntur a solutione census unius marce argenti. 


Nostro apostolatui est compertum quod inclyte recordationis Otto imperator per priuilegium suum confirmauit monasterio Sancti Ciriaci de Urbe annuum censum unius marce argenti a monasterio uestro soluendum. Constitit preterea nobis per litteras Frederici imperatoris ab eo pro uiginti annis censum ipsum solutum fuisse monasterio memorato. Nos autem, ut Ecclesia uestra in sua maneat libertate, paterna uolentes sollicitudine prouidere, consentientibus nuntiis uestris marcam unam censui nostro duximus adaugendam, uos a solutione ipsius census dicto monasterio facienda penitus absoluentes, quia nos dicto monasterio satisfieri faciemus.

 Datum apud Montemflasconem, Iu Non. Augusti, anno decimo.



CIII. R. CASINENSI ABBATI. Dicit se nolle respondere litteris eius. 

Recepimus litteras tuas, et que continebantur in eis notauimus diligenter. Iis autem super quibus nos consulere uoluisti non duximus respondendum, cum consultatio ipsa questionem contineat Ecclesie Casinensis, que inter te ac homines tuos sub examine iudiciali dignoscitur agitari. Unde per iudices ipsos honestius nobis potuisset exponi.

Datum uiterbii, u Idus Augusti, anno decimo.



CIu. CONSULIBUS ET POPULO uITERBIENSI. Ut Malfitanam puellam super legitimitate sua non permittant ab aliquo molestari. 


Ad nostram noueritis audientiam peruenisse quod cum Thol. filius quondam Girardi Manituti, Malfitanam mulierem carnaliter cognouisset, ex ea tandem filia procreata, ipsam duxit postmodum in uxorem. uerum quia puellam ipsam quidam non esse legitimam asseuerant, idem T. nobis humiliter supplicauit ut eidem puelle paterna super hoc dignaremur sollicitudine prouidere. Cum igitur secundum canonicas sanctiones fauore subsequentis matrimonii proles de naturali prius suscepta concubitu, legitima  debeat reputari, uniuersitati uestre per apostolica scripta mandamus quatenus, si est ita, predictam puellam super legitimitate sua non permittatis ab aliquibus molestari.

Datum apud Montemflasconem, III Non. Augusti, anno decimo.



Cu. CONSULIBUS uITERBIENSIBUS. 

Cum res Paterinorum decreuerimus publicari, ne quis in fraudem, occasione depositi, eas detinere contendat, presentium uobis auctoritate concedimus ut apud quoscunque, siue in uiterbio, siue in eius districtu, res huiusmodi reperitis, liceat uobis illas accipere, ipsarumque rerum detentores, prout  expedierit, arbitraria pena punire. Quod ut liberius exsequi ualeatis, firmiter inhibemus ne huius exsecutionis obtentu futuri consules uos presumant ausu temerario molestare. Nulli ergo . . . nostre concessionis et inhibitionis, etc. Si quis autem, etc.

Datum uiterbii, II Idus Augusti, anno decimo.



CuI. ADELL. ABBATISSAE SANCTAE DEI GENITRICIS SEMPERQUE uIRGINIS MARIAE ET SANCTI PETRI APOSTOLORUM PRINCIPIS, SANCTIQUE MARTYRIS CIRIACI IN GERONDOD, EIUSQUE SORORIBUS CANONICE SUBSTITUENDIS. Confirmantur eis libertates et immunitates, et conceduntur eis nonnulla priuilegia. 

Prudentibus uirginibus, que sub habitu religionis,  accensis lampadibus, per opera sanctitatis iugiter se preparant obuiam Sponso uenire, sedes apostolica debet patrocinium impertiri; ne forte cuiuslibet temeritatis incursus aut eas a proposito reuocet, aut robur  sacre religionis infringat. Eapropter, dilecte in Christo filie, uestris iustis postulationibus clementer annuimus, et prefatum monasterium in Gerondod, quod in fundo beati Petri, quem bone memorie G. marchio cum tota proprietate sua Ecclesie Romane obtulit intuitu pietatis, noscitur esse constructum, in quo diuino estis obsequio mancipate, ad exemplar felicis recordationis Ioannis et Leonis predecessorum nostrorum Romanorum pontificum cum clericis ministerialibus  et omnibus ad idem monasterium pertinentibus sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui in eodem monasterio secundum Deum institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones et quecunque bona idem monasterium in presenti iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis. Locum ipsum in quo prefatum monasterium situm est, cum omnibus pertinentiis  suis. Forensem ecclesiam, cum capellis. Monasterium in Frose, cum ipsa uilla et duabus parochiis positis in eadem. Asleuensem maiorem et minorem, cum capella et duabus parochiis. Egelensem cum capella abbatisse et tribus aliis ecclesiis. Waledalen. cum capella abbatisse et parochia. Padeburnen. cum duabus ecclesiis. Hetteborn. cum parochia. Quatuor uillas que nominantur Polege, cum ecclesia. Nacterstede, cum ecclesia. Iezere cum ecclesia. Strenze, cum ecclesia. Drogebulen, cum ecclesia. Bernezingerot, Ethelbelingerot cum ecclesia. Behem, Wellebeke, Genezendorop, Baleberge, Benendorp, Analaborc, Hachebornen uiginti quinque mansos, in Henrikestorp uiginti septem mansos, in Plezege septem mansos, Alkendorp duodecim  mansos, in occidentali Hegelen triginta mansos, in Grouingen triginta tres mansos, in Blekentorp triginta septem mansos cum parochia, in Ammendorp tres mansos, in Hergetstede et in Werstherhusen sedecim mansos, in Remestorp decem et septem mansos et dimidium, cum foro, et uiginti curtes pertinentes ad forum cum ecclesia, in Wallenthorp quatuor mansos, in Mulendorp sex mansos, in Cumelez decem mansos, in Nientorp sex mansos, in Asmerleue uiginti duos mansos, cum ecclesia; in Zorchewist octo mansos, in Storniz uiginti duos mansos, in Drosege tredecim mansos, in Chocstede duos mansos, in Sinselue duos mansos, in Wederstede dimidium mansum, in Winnige duos mansos,  in Wicsedherothe nouem mansos, in Hachemerslephe decem et octo mansos, in Gaterslephe tres mansos, in Welpeslephe tres mansos, in Wedestorp unum mansum, in Daldorp sex mansos, in Remstede unum mansum, in Wipere unum mansum, in Auensleue duos mansos, in Rodoluesbure duos mansos, in Sulthen duos mansos, in Retmersleue uiginti mansos, in Menstede duos mansos, in Scolene unum mansum, in Burgewiz duos mansos, in Leueze duos mansos, in Lere unum mansum, in Thederzengeroth unum mansum, in Wendelmeresbroche duos mansos, in Mandorp unum mansum, in Cephen duos mansos, in Abberoth unum mansum. Sane noualium uestrorum, que propriis manibus aut sumptibus colitis, tam de terris cultis quam incultis, siue de hortis et  uirgultis, et piscationibus uestris, uel de nutrimentis animalium uestrorum, nullus a uobis decimas exigere uel extorquere presumat. Ad hec, nouas et indebitas exactiones ab archiepiscopis, episcopis et aliis Ecclesiarum prelatis in eadem Ecclesia fieri prohibemus. Predictorum autem predecessorum nostrorum uestigiis inherentes, prohibemus omnem cuiuslibet Ecclesie sacerdotem, preter apostolicam sedem, habere aliquam in uestro monasterio ditionem. Preterea beatorum apostolorum Petri et Pauli auctoritate inhibemus ut nullus rex, dux, marchio, comes, uel alia secularis persona licentiam habeat ipsum monasterium aliquibus hominibus in beneficium dare, ut profecto iuxta id quod subiectum apostolice sedi priuilegii firmitate consistit, inconcusse  ditatum permaneat, et locis ac rebus, tam iis quas moderno tempore habet uel possidet, quam que futuris temporibus in iure ipsius monasterii diuina pietas uoluerit adaugere ex donis, oblationibus, decimisque fidelium, absque ullius persone contradictione firmitate perpetua perfruantur. Obeunte uero te nunc eiusdem loci abbatissa, uel earum aliqua que tibi successerit, nulla ibi qualibet subreptionis astutia uel uiolentia preponatur, nisi quam sorores communi consensu, uel earum pars consilii sanioris, secundum Dei et timorem et canonicas sanctiones prouiderent eligendam. Libertates quoque et immunitates antiquas et rationabiles consuetudines monasterio uestro concessas et hactenus obseruatas, ratas habemus, et eas perpetuis temporibus  illibatas permanere sancimus. Ad hec, auctoritate apostolica prohibemus ut nullus publicus iudex uel quilibet ex iudiciaria potestate in loca prefati monasterii ad causas audiendas ingredi audeat, uel freda seu tributa et coniectus aliquos exigendos, aut mansiones uel paratas faciendas, fideiussores tollendos, homines ipsius Ecclesie constringendos, teloneum uel palafredos ab ipsius hominibus requirendos, eosdem homines siue litos uel liberos ad mallum conuocandi, uel exercendi aliquam potestatem, nisi aduocatus quem abbatissa eiusdem loci communi consensu sororum suarum ad hoc duxerit eligendum. Ad indicium autem percepte huius a sede apostolica libertatis duas marcas et dimidiam puri argenti  nobis nostrisque successoribus annis singulis persoluetis. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura. Salua apostolice sedis auctoritate et diecesanorum episcoporum canonica iustitia in Ecclesiis non exemptis. Si qua igitur in futurum ecclesiastica secularisue persona, hanc nostre constitutionis paginam sciens, etc., usque districte ultioni subiaceat. Cunctis autem eidem loco sua iura seruantibus, etc., usque in finem. Amen.

Datum uiterbii, per manum Ioannis Sancte Marie,  in Cosmidin diaconi cardinalis, sancte Romane Ecclesie cancellarii, u Idus Augusti, indictione IX, Incarnationis Dominice anno 1207, pontificatus uero domini Innocentii pape III anno decimo.



CuII. ABBATI MALLEONENSI. Mandatur ut A. de Scobol ad primam cogat redire uxorem. 

Ex parte tua fuit propositum coram nobis quod cum A. de Scobol . . . mulierem duxerit in uxorem, et cum ea fuerit diutius commoratus, ipsam carnaliter non cognouit. Unde bone memorie W. Pictauensis episcopus, cum ei de frigiditate uiri tam per ipsius quam mulieris confessionem plenius constitisset,  inter eos diuortium celebrauit. uerum postmodum alii nupsit mulier supradicta, et prefatus A. duxit aliam in uxorem, quam carnali commistione cognouit. Unde quesisti per sedem apostolicam explicari utrum dictus uir debeat ad primam redire, uel manere potius cum secunda. Nos igitur inquisitioni tue taliter respondemus, quod cum ex post facto appareat fuisse prefatum episcopum circumuentum, dictus A. ut ad primam redeat est cogendus.

Datum uiterbii, XIu Kal. Septembris, anno decimo.



CuIII. ABBATI ET MONACHIS RESBACENSIBUS  . Confirmantur priuilegia eorum et omnes libertates et immunitates. 


Licet monasterium uestrum per priuilegium felicis recordationis Innocentii pape predecessoris nostri plene uideretur libertatis prerogatiua gaudere, emergente tamen postmodum inter bone memorie Meldensem episcopum et monasterium ipsum super eiusdem subiectione scrupulo questionis, beate memorie Alexander papa predecessor noster, ad cuius presentiam eadem fuerat causa delata, ipsius cause meritis intellectis, ius episcopale in monasterio uestro Meldensi adiudicauit episcopo. Postea quoque questionis eiusdem coram nobis materia suscitata, causam ipsam per dilectos filios Suessionensem decanum, H. cantorem Remensem, et succentorem  Siluanectensem examinari fecimus diligenter. Qui cum eamdem causam ad nos remisissent sufficienter instructam, nos utriusque partis rationibus intellectis, quia cognouimus efficaciores Meldensis episcopi rationes, subiectionem eidem monasterii uestri adiudicare curauimus, ut liberam ibidem tanquam diecesanus episcopus habeat potestatem; ita tamen ut per hoc nullum apostolice sedi preiudicium generetur quo minus legitimo tempore, si uoluerit, suam iustitiam prosequatur. uerum quia possessiones et alia bona monasterii memorati per illud priuilegium Innocentii eidem sunt monasterio confirmata, nos ipsius predecessoris  nostri uestigiis inherentes, uobis et per uos ea monasterio uestro, sicut eadem iuste ac pacifice possidetis, auctoritate apostolica confirmamus, et presentis scripti priuilegio communimus, in quibus hec propriis nominibus duximus exprimenda: Burgum uidelicet ipsius monasterii, quod Resbacus dicitur, eum omnibus suis appendiciis, cum ecclesiis et decimis, cum seruis et ancillis, cum pratis aut pascuis, cum aqua que dicitur Mucra, seu omni piscatione, insulis quoque ac molendinis, necnon et piscatoriis, cum pontibus etiam cunctisque ipsius aque transitoriis, et cum omnibus sibi adiacentibus, cultis et incultis. uillam Orlei et uillam Montbotr. cum earumdem uillarum ecclesiis, decimis, seruis et ancillis, pratis et pascuis, et cum omnibus eisdem  adiacentibus cultis et incultis. uillam que Ultiacus dicitur, et uillam que Septemsortes dicitur, cum earumdem uillarum ecclesiis, decimis, seruis et ancillis, cum pratis et pascuis, et earum appendiciis cultis et incultis. Portum de Fai dimidium. uillam que Brigein dicitur, cum matre ecclesia et decimis ad eam pertinentibus, cum seruis et ancillis, cum pratis et pascuis, et aliis circumadiacentibus tam cultis quam incultis. uillam que dicitur Montinicus, cum ecclesia et decima et sibi circumadiacentibus, pratis, pascuis, terris cultis et incultis. uillam que dicitur Capella super Mucram, et uillam que dicitur Curmaiot super eamdem ripam, et uillam que dicitur Malerei super eamdem ripam, et uillam que dicitur ueretum super eamdem ripam, cum  earumdem uillarum ecclesiis, decimis, seruis et ancillis, molendinis, piscationibus, pratis, pascuis, et omnibus appendiciis cultis et incultis. uillam que dicitur Campuscellus, cum ecclesia, decima, seruis, ancillis, pratis, pascuis, et omnibus appendiciis cultis et incultis. uillam que appellatur Nemus Sancti Petri dimidiam, cum suis appendiciis cultis et incultis. uillam que dicitur Meri cum ecclesia, decima, seruis, ancillis, pratis, pascuis, piscationibus, et omnibus suis appendiciis cultis et incultis. Insulam que dicitur Belluslocus, eum ecclesia, decima, seruis, ancillis, pratis, pascuis, piscationibus, et omnibus suis appendiciis cultis et incultis. uillam que Herbitia dicitur, cum ecclesia, decima,  seruis, ancillis, pratis, pascuis, et sibi adiacentibus cultis et incultis. uillam que dicitur Agili mansio, cum ecclesia, decima, seruis, ancillis, pratis, pascuis, et sibi adiacentibus cultis et incultis. Decimam uille que dicitur Semonnia, cum terra appendente, cum seruis et ancillis. Terram et decimam uille que dicitur Sancti Lupi, cum seruis et ancillis. uillam que dicitur Luqueius super ripam Materni fluminis, cum seruis, ancillis, pratis, pascuis, et suis appendiciis cultis et incultis. Super eamdem ripam, possessionem que dicitur Porterum, et alteram que dicitur uernolium, et tertiam que Capella uocatur, cum seruis, ancillis, pratis, pascuis, et aliis appendiciis  cultis et incultis. Circa castrum quod appellatur Breias, uillam que dicitur Bruceium, cum ecclesia, decima, seruis, ancillis, pratis, pascuis, et aliis appendiciis cultis et incultis. Apud alterum Bruceium, terrasticum et censum, cum seruis et ancillis. Iuxta castrum quod dicitur Mons-mirellus, uillam que dicitur Marcungia, cum seruis et ancillis, pratis, pascuis, et aliis appendiciis cultis et incultis. Prohibemus insuper ne predicte occasione sententie a nobis late Meldensis episcopus uos uel monasterium uestrum indebite aggrauet uel molestet; quia priuilegium meretur amittere qui permissa sibi abutitur potestate. Nulli ergo omnino hominum liceat hanc paginam nostre confirmationis et prohibitionis infringere, uel ei ausu temerario  contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum uiterbii, XuII Kal. Septembris anno decimo.



CIX UNIuERSIS ARCHIEPISCOPIS ET EPISCOPIS PER SAXONIAM CONSTITUTIS. De priuilegiis monasterii in Gerondod. 

Cum ex iniuncto nobis seruitutis officio in iure suo prouidere uniuersis Ecclesiis teneamur, ad ecclesiam Sancti Ciriaci in Gerondod debitum habentes  respectum, ipsius quieti et paci paterna duximus sollicitudine specialiter prouidendum. Quocirca fraternitati uestre per apostolica scripta mandamus quatenus si uenerabilis frater noster . . episcopus Haluerstadensis, in cuius diecesi ecclesia ipsa consistit, chrisma, oleum sanctum, consecrationes altarium seu basilicarum, ordinationes clericorum qui ad sacros ordines fuerint promouendi, et cetera ecclesiastica sacramenta a dilectis in Christo filiis abbatissa et sororibus ipsius ecclesie requisitus recusauerit exhibere, cum monasterium illud ad Romanam Ecclesiam nullo pertineat mediante, uos auctoritate nostra eisdem gratis et sine prauitate qualibet impendatis. Preterea uolumus et mandamus ut si quando de malefactoribus suis parochianis  uestris ad uos duxerint querimoniam deferendam, uos eis plenam de ipsis iustitiam sublato appellationis obstaculo faciatis.

Datum uiterbii, uIII Kal. Septemb. anno decimo.



CX. CAESARAUGUSTANO EPISCOPO. Declaratur quid per noualis uocabulum intelligatur. 

 Quid per noualis uocabulum intelligi debeat a nobis tua fraternitas requisiuit. Licet autem quidam dixerint quod nouale sit terra precisa que anno cessat, aliis asserentibus quod ex silua que ex arboribus  exstirpatis ad cultum redigitur, quarum utraque interpretatio colligitur ex ciuilibus legibus nos tamen inquisitioni tue taliter respondemus quod eam credimus antecessorum nostrorum intentionem fuisse, cum piis locis indulgentiam de noualibus concesserunt, ut nouale intellexerint agrum de nouo redactum ad cultum, de quo non exstat memoria quod aliquando cultus fuisset. Sed nec de quolibet tali credimus eisdem indulgentiam fore concessam, nisi de illo duntaxat cuius decimas religiosus conuentus potest absque graui detrimento parochialis ecclesie retinere, cum sepe sit talis locus incultus de quo parochialis ecclesia magnos percipit decimarum ratione prouentus.

 Datum uiterbii, XI Kal. Septembris, anno decimo.



CXI. ABBATI CISTERCIENSI ET PETRO DE CASTRONOuO APOSTOLICAE SEDIS LEGATIS. Ad quem pertineat dominium urbis Massiliensis. 

Significante uenerabili fratre nostro Arelatensi archiepiscopo cum multis episcopis ad nostram noueritis audientiam peruenisse quod cum ciues Massilienses in fedus pacis conuenissent cum eis, grauis ex parte dilecti filii nobilis uiri Hugonis de Baucio querimonia fuit proposita contra eos, uidelicet quod B. quondam domino Massilie, uiam uniuerse carnis ingresso, cum ciuitas Massiliensis ad nobilem mulierem  B. filiam eius, iure nosceretur hereditario pertinere, ciues ipsi Roncelinum fratrem dicti defuncti, monachum et subdiaconum, in abbatem electum, cum impetu populari de monasterio extrahentes, lacerato ipsius habitu, consentientem et uolentem, in suum et dicte ciuitatis dominum non sine magna diuine maiestatis offensa et graui prefate nobilis preiudicio assumpserunt. Quamobrem dictus Hugo de Baucio, qui sepefatam nobilem duxit legitime in uxorem, prolemque suscepit ex ea, cum nobili uiro W. de Baucio principe Arausicensi, germano suo, memoratis episcopis et nobis humiliter supplicauit ut cum ipsi fideles existant ecclesie ac deuoti, et ad promotionem pacis iuxta mandatum nostrum intendant uiriliter et potenter, eidem Hugoni  super adipiscenda hereditate uxoris sue dignaretur Ecclesia subuenire. Cum igitur occurrere debeat sedes apostolica presumptionibus malignorum et eorum excessus pastorali sollicitudine cohibere, discretioni uestre per apostolica scripta mandamus atque precipimus quatenus in dictos ciues, ut memoratum Roncelinum excommunicatum, apostatam, et periurum, a dominio suo, quod contra proprium iuramentum, in contemptum Dei et fidei Christiane opprobrium detinet occupatum, prorsus amoueant, et supradicte nobili hereditatem restituant, ut tenentur, per excommunicationis et interdicti ciuitatis  et terre ad ipsius dominium pertinentis sententias, sublato cuiuslibet contradictionis et appellationis obstaculo, sicut iustum fuerit compellatis. Attentius prouisuri ut sententias ipsas faciatis in monasterio Sancti uictoris, appellatione remota, inuiolabiliter obseruari.

Datum uiterbii, XII Kal. Septembris, anno decimo.



CXII. CUSENTINO ARCHIEPISCOPO ET EPISCOPO MARTURANENSI. De protectione episcopi Militensis aduersus comitem Amfusum. 

Sedens iniquitas super talentum plumbi quosdam malitie peruersitate grauatos tam miserabiliter in  uitiorum ima depressit ut letantes cum male fecerint, ac in rebus pesssimis exsultantes, ex quadam delinquendi consuetudine in tante preuaricationis deuenere contemptum ut licet per multimode transgressionis excessus contra se non immerito prouocent iram Dei, ad Ecclesias tamen et ecclesiasticos uiros, in reprobum sensum dati, manus extendere non formidant, ipsorum bona presumptuosis ausibus inuadentes et dantes in direptionem et predam. Credebamus sane quod uexatio dedisset intellectum auditui, et nobiles regni Sicilie diutine tribulationis aculeus docuisset per iustitie semitam ambulare. Sed, quod dolentes dicimus, uidentur eorum aliqui inter flagellorum malleos duruisse, dum eo minus ab illicitis abstinent quo potius persecutionis acerbitas  inualescit. Sicut enim uenerabilis frater noster P. Militensis episcopus grauiter conquestus est coram nobis, nobilis uir comes Amfusus, Ecclesia Militensi uacante, turrim ipsius, in qua consueuerant esse campane, fraudulenter inuadens, comiti R. fratri suo assignauit eamdem: qui tam episcopum ipsum quam Ecclesiam suam intolerabili uexatione fatigans, domos episcopales et canonicorum etiam et clericorum Militensium occupauit, illas ad usum suum et suorum minus honeste quam deceat retinendo. Frumentum insuper, uinum, hordeum, et alia bona tam episcopi quam ecclesie capiens, ipsa pro sue uoluntatis arbitrio dissipat et consumit, ac homines eiusdem Ecclesie indebitis angariis et uariis  grauaminibus non desinit molestare. Preterea canonicos et clericos Militenses sine causa rationabili sepe capiens, quosdam bonis propriis spoliat, quosdam tandiu detinet carcerali custodie mancipatos donec ipsos ad intolerabilem fere redemptionem adducit. Dictus etiam comes R. cum quoddam castrum de nouo construxerit, et homines Ecclesie nequiret inducere ut habitarent ibidem, casale de Karna ad eamdem Ecclesiam pertinens dissipauit, eosdem homines de locis propriis expellendo. Idem quoque comes Amfusus, dum turrim predictam et ecclesiam occupauit, pecuniam, equitaturas, frumentum, uinum, hordeum et alia nonnulla uiolenter accepit, de quibus postmodum nullatenus satisfecit. Et in iis et multis aliis iidem comites  usque adeo persequuntur memoratum episcopum et affligunt ut suam Ecclesiam deserere sit coactus. Cum igitur hec et alia grauamina, que idem episcopus nobis exposuit, nolimus, quia non possumus, sub dissimulatione transire, fraternitati uestre per apostolica scripta districte precipiendo mandamus quatenus inquisita super premissis plenius et cognita ueritate, predictos comites moneatis attentius et efficaciter inducatis ut eidem episcopo tam domos episcopales, canonicorum et clericorum, et turrim iamdictam, quam alia que abstulisse noscuntur, sine difficultate qualibet restituant, ut tenentur, et permittant pacifice possidere, de damnis et iniuriis irrogatis satisfacientes competenter eidem. Alioquin, ipsos per totam Calabriam et Siciliam auctoritate  nostra denuntietis excommunicationis uinculo innodatos, et totam terram eorum ecclesiastico suppositam interdicto, facientes tam excommunicationis quam interdicti sententiam, sublato appellationis obstaculo, usque ad satisfactionem condignam inuiolabiliter obseruari. uolumus insuper et mandamus ut generaliter indicere studeatis ut ad quamcunque terram interim uenerint iidem comites, diuina officia eis presentibus nullatenus celebrentur. Quod si non ambo . . . alter uestrum, etc.

Datum uiterbii, uIII Kal. Septembris, anno decimo.



CXIII. LONDONIEN., HELIEN. ET WIGORNIEN. EPISCOPIS. De causa archiepiscopi Cantuariensis aduersus regem Anglie. 


Illius testimonium inuocamus qui testis est celo fidelis, quod char. in Christo fil. nostrum I. regem Anglorum illustrem, sincerissima semper caritate dileximus, et usque adeo erga ipsum exuberauit nostre gratie plenitudo, ut plurimi principum in deuotione sacrosancte Romane Ecclesie non solum minus feruentes exstiterint, sed quidam facti sint etiam indeuoti. Si quando enim in eum uel regnum suum fragor turbationis inualuit, sedes apostolica pia gestans uiscera circa eum, potenter ipsum adiuuit et in multorum inuidiam a multis angustiis releuauit. uerum, quod dolentes referimus, usque adeo  gratie nostre se reddit ingratum ut nequaquam uideamur eum beneficiis attraxisse, sed iniuriis prouocasse, cum nostris imo Dei dispositionibus se opponens, ea minus sano ductus consilio non formidet incipere que in eius possunt graue periculum redundare. Que uero sint illa non credimus exprimenda, cum uobis sint magis nota quam nobis. uerum quamuis deuotionem ipsius regis ualde nobis necessariam reputemus, non minus tamen, sed forsitan longe amplius extimare potest et debet nostram sibi gratiam opportunam, quemadmodum euidentius, si bene recolit, iam percepit. Sed ipse immemor omnium, iurisdictionem nostram non solum impedire, uerum etiam euacuare conatur; licet nos suam nunquam minuere, sed semper studuerimus  defensare. Illudque potius deberet attendere, quod principes illi qui libertatem Ecclesiasticam impugnando, indebito sibi super ecclesias conati sunt arripere potestatem, diuino iudicio pene penitus defecerunt; qui uero sanctam Ecclesiam in sua libertate fouendo, digno uenerantur honore, de bono semper in melius prosperantur. Ceterum ad quem finem ex incepta possit persecutione uenire nequaquam attendit, quia si finem prudenter attenderet, ab incepto procul dubio declinaret, cum preter diuinam offensam, nisi quantocius resipuerit, grauem sit incursurus iacturam; quia durum est ei contra stimulum calcitrare. Absit enim ut in tam iniquo proposito populus Anglicanus, qui uere Christianus existit et zelator fidei orthodoxe, contra  Regem celestem regem sequatur terrenum, corporalia spiritualibus preferendo, cum non solum clerici sed et laici tante discretionis et deuotionis existant ut norint et uelint distinguere inter illa que reddenda sunt Cesari et ea que reddenda sunt Deo. Cum igitur honori suo pariter et saluti uix credamus hoc tempore posse utilius prouideri quam ut Cantuariensis Ecclesia talem pontificem habeat qui fama, scientia et uita preclarus, ad ea que Dei sunt eum documentis prouocare ualeat et exemplis, ac tota sibi mentis affectione coherens, sanum ei consilium circa spirituales et temporales utilitates impendat, quoniam hec in uenerabili fratre nostro S. Cantuariensi archiepiscopo, S. R. E. cardinali, nouimus conuenire  , licet molestissimum nobis  esset eum a nostro latere separare, ut qui quasi nobiscum hactenus uniuersali prefuerat Ecclesie, secundum uocationem de ipso factam Cantuariensi metropoli specialiter preferretur, quia tamen utilitati eiusdem regis sueque saluti desideramus consulere, ac ipsius profectibus intendimus prouidere, archiepiscopum ipsum a conuentu Cantuariensis Ecclesie canonice postulatum pariter et electum nostris manibus consecrauimus, et pallio de corpore beati Petri sumpto, insigni uidelicet plenitudinis pontificalis officii sibi dato, ad regimen Ecclesie sibi commisse duximus destinandum. Quamuis igitur regem ipsum, ut in testimonio Dei loquamur, sincerissime diligamus, et ipsius honori desideremus  deferre, quia tamen Deo magis quam hominibus deferre nos conuenit, et in exsecutionem iustitie non debet esse personarum acceptio uel delectus, fraternitatem uestram monemus attente et hortamur, per apostolica scripta districte precipiendo mandantes quatenus diligentius attendentes quod iuxta sententiam sapientis qui arguunt laudabuntur, et super eos ueniet benedictio, induti uirtute spiritus ex alto, et assumentes gladium spiritus, quod est uerbum Dei, regem ipsum pariter adeatis, eumque in spiritu libertatis reuerenter ut regem hortemini, et diligenter ut filium inducatis, quatenus animabus salutem, quietem populis, honorem Deo et  Ecclesie prouidens libertatem sanis consiliis acquiescat, et prefato archiepiscopo, quem, quidquid sinistra de ipso fuerit sibi detractione suggestum, fidelem ei nouimus et deuotum, dignam reuerentiam et debitum honorem impendens, et cognoscens hoc factum non tam ab homine quam a Deo, dispositioni diuine prompto fauore consentiat, ut idem archiepiscopus sincera sibi deuotione coherens, circa gregem sibi commissum a Domino suum efficaciter ualeat officium exercere. Alioqui, omni mundano timore postposito ac remoto cuiuslibet contradictionis et appellationis obstaculo, per totam Angliam generalem interdicti sententiam proferatis, nullum ibi, preter paruulorum baptisma et penitentias morientium, ecclesiasticum permittentes officium celebrari;  quam et uos plenius obseruetis, et faciatis ab omnibus per censuram ecclesiasticam inuiolabiliter obseruari. Scituri pro certo quod si qui forsitan, quod non credimus, contumaci spiritu presumpserint obuiare, sic eorum curabimus presumptionem corrigere quod terrore ad posteros deriuato talis non transibit insolentia in exemplum, sed eorum correctio terrere poterit uniuersos. Quod si nec sic uexatio ipsi regi dederit intellectum, quia pater filium quem diligit corripit, et Deus quos amat arguit et castigat, manus nostras in eum curabimus aggrauare; ut sic demum medicinali manu sanatus, in gratiarum nobis actiones assurgat. Illos autem qui caput eius oleo peccatoris impinguant, fouentes ipsum in malo, tanquam adulatores despiciat, et  uelut corruptores expellat. Nos quoque, qui talium corruptelas non penitus ignoramus, pro meritis sibi curabimus auctore Domino respondere. Tales igitur in huiusmodi exsecutione mandati uos exhibere curetis quod Deum magis quam hominem comprobemini reuereri; nec sitis ex illis qui canes muti sunt, non ualentes latrare. Quod si non omnes. . . . duo uestrum, etc.

Datum, ut in alia.



CXIu. IANUENSI ARCHIEPISCOPO. Committitur causa diuortii adulterii commissi 

 Quemadmodum si uir mulieri iurasset, quando  contraxit cum illa, quod eam semper pro legitima teneret uxore, ipse quidem pro fornicatione quam mulier antea commisisset non posset illam dimittere, sed pro fornicatione quam postea perpetraret eam dimittere posset, non obstante huiusmodi iuramento, quoniam in eo talis esset subintelligenda conditio, si uidelicet illa in legem coniugii non peccaret: ita si quis iurauit se ducturum aliquam in uxorem, ipse profecto non potest ei fornicationem opponere precedentem, sed subsequentem ei potest opponere, ut illam non ducat in coniugem; quoniam in illo iuramento talis debet conditio subintelligi, si uidelicet illa contra regulam desponsationis non uenerit.  Alioquin, si post huiusmodi iuramentum publica meretrix fieret, teneretur eam ducere in uxorem. quod est prorsus absurdum. Nam si post contractum coniugium uir propter fornicationem licite potest uxorem a sua cohabitatione dimittere, longe fortius ante coniugium celebratum propter eamdem causam sponsus licite potest in suam cohabitationem non admittere sponsam; quia turpius eiicitur quam non admittitur hospes, nonobstante in alterutro casu uinculo iuramenti; quod quidem, propter subintelligendam conditionem, est tale ut is qui iurauit, ad utrumque sine transgressione se possit habere. Quod si post huiusmodi iuramentum mulier fieret non solum leprosa, sed etiam paralytica, uel oculos aut nasum amitteret, seu quidquam ei turpius  eueniret, nunquid uir teneretur eam ducere in uxorem? Profecto nuptam  non posset dimittere. Sed nunquid non ductam admittere teneretur, quamuis interdum contractum non dirimat quod impedit contrahendum. Illud autem iuramentum est procul dubio temerarium, si uir iuret uxori quod eam super nullo crimine accusabit, quia si mulier fieret infidelis et nollet cohabitare uiro absque contumelia Creatoris, uel ut illum pertraheret ad infidelitatis errorem, uir incunctanter deberet illam impetere apud iudicem suum, ut eam nisi penitus resipisceret, omnino dimitteret secundum canonicas sanctiones. Quod si expresse iurasset quod eam super adulterio non impeteret, essetne seruandum  huiusmodi iuramentum, cum Scriptura testetur quod patronus est turpitudinis qui celat crimen uxoris? Et secundum regulam Euangelii, si primo et secundo correcta resipiscere nollet, dicendum esset Ecclesie, ut tanquam ethnica et publicana deinde uitaretur, neue per hoc libera preberetur ei peccandi facultas, propter impunitatem peccati. Sed nunquid uir ei non potest dimittere in ipsum peccanti, non solum septies, sed etiam usque septuagies septies, secundum euangelicam ueritatem? Tutius igitur in hoc casu uidetur ut propter iurisiurandi religionem uir accusare desistat uxorem ad diuortium celebrandum, quanquam eam denuntiare possit ad penitentiam peragendam. Pensato itaque huius responsionis tenore, procedas in causa super qua  nos consulere decreuisti.

Datum uiterbii, Kal. Septembris, anno decimo.



CXu. CAPITULO ECCLESIAE RAuENNATENSIS. Ut prouideant archiepiscopo suo quedam pontificalia indumenta. 

Ad tantam, sicut dolentes accepimus, Ecclesia uestra necessitatem deuenit ut preter alias incommoditates ipsius grandes et graues, pontificalia etiam ornamenta sint pignori obligata, ita quod uenerabilis frater noster archiepiscopus uester non habet cum quibus congrue ualeat pontificale officium celebrare.  Nos igitur ipsius necessitati paterno compatientes affectu, ad eius indigentiam ex abundantia nostra supplendam fieri iussimus pontificalia indumenta, uidelicet tunicam, dalmaticam et planetam de optimo examito rubeo, grammatibus et aurifrigiis decenter ornata, et tam ipsa quam amictum, albam, stolam, cingulum et manipulum eidem archiepiscopo et per eum Ecclesie tribuimus Rauennati, sub anathematis interminatione uetantes ne quisquam ea quomodolibet alienare presumat, sed ad usum archiepiscopi, qui pro tempore fuerit, ex apostolice sedis statuto in iure Ecclesie Rauennatis semper consistant. Nulli ergo hanc paginam nostre donationis, prohibitionis et constitutionis, etc. Si quis autem, etc.

 Datum uiterbii.



CXuI ARCHIEPISCOPO RAuENNATENSI De controuersia inter Ecclesiam Rauennatem et commune Fauentinum. 

 Licet causam que inter te ac Ecclesiam tuam ex una parte et dilectos filios commune Fauentie ex altera uertebatur super iurisdictione, honore atque districtu in uilla Lucii Sancti Petri et castro Arioli que ad tuam Ecclesiam dicebantur de iure spectare, sepe diuersis iudicibus commiserimus, quia tamen per eorum aliquos non fuit utiliter in negotio ipso processum, partibus demum dedimus in mandatis  ut pro ipsa causa nostro se conspectui presentarent. Quarum procuratoribus cum instrumentis de rato in nostro postmodum presentia constitutis, cum fuisset aliquandiu coram nobis super quibusdam exceptionibus disputatum, iconomus [f. economus] tandem Ecclesie tue proposuit in hunc modum, quod cum omnimoda iurisdictio, honor, atque districtus et alia quedam ad hec spectantia in predictis locis ad Ecclesiam pertineant memoratam et in ipsorum quasi possessione plenaria diu fuerit et quieta, commune Fauentie ipsam super premissis contra iustitiam molestabat, homines predictorum locorum cogendo in collectis sibi, exercitu, caualcatis, laboreriis, bannis, et placitis, angariis et parangariis respondere, ac domicilia in ciuitate sibi constituere Fauentina.  Unde petebat idem Iconomus ut Fauentinos ipsos ab huiusmodi perturbatione ac molestatione indebita faceremus auctoritate apostolica cohiberi. Ad cuius postulationem syndico communis Fauentie respondente, ac interrogationibus et responsionibus redactis in scriptis, iuramentum calumnie fecimus utrinque prestari. uerum quia utrique parti erat plurimum onerosum ut testes produceret coram nobis, uenerabili fratri nostro Placentino episcopo dedimus in preceptis ut infra tres menses post susceptionem litterarum nostrarum testes, appellatione remota, reciperet quos utraque pars tam super principali negotio quam in  personas testium duceret producendos, ita uidelicet ut effrenata testium multitudine refrenata, hinc inde quadragenarium numerum testium excedere nullatenus pateretur; ac eosdem prudenter examinans, et inquirens de circumstantiis diligenter, attestationes ipsas nobis sub sigillo suo fideliter transmitteret consignatas; iniungens partibus ut ad nostram uenirent presentiam sic instructe; quatenus attestationibus publicatis, et instrumentis exhibitis, iustam a nobis, auctore Domino, sententiam reportarent. Dictus autem episcopus testes iuxta numerum in nostris litteris diffinitum ab utraque parte recepit. Sicque postmodum utriusque partis procuratores cum attestationibus consignatis ad nostram presentiam redierunt. Porro attestationibus  solemniter publicatis, syndicus Fauentinorum proposuit se uelle in personas testium ex parte altera productorum quedam obiicere ac probare, iconomo Ecclesie asserente id fieri non debere. Super quo cum fuisset hinc inde aliquandiu altercatum, tandem interloquendo decreuimus ipsum super hoc nullatenus audiendum, cum infra trium mensium spatium in nostris litteris comprehensum huiusmodi testes producere non curauit, infra quod tantum pars utraque testes inducere potuit tam in personas testium quam super negotio principali. Post hec siquidem idem syndicus obiecit in testes predictos quod corrupti falsa dixissent, et ad querelam falsi probandam concedi sibi petiit facultatem. Unde quia talis exceptio non solum ante sed etiam post sententiam  potest opponi secundum legitimas sanctiones, licet nonnulli crederent Fauentinorum partem exceptionem huiusmodi per excogitatam malitiam ad impediendum processum negotii obiecisse, quia tamen nolumus a iuris tramite declinare, dilectis filiis magistris C. et G. Bononie commorantibus per scripta nostra precepimus ut, partibus conuocatis, testes quos super hac exceptione procurator Fauentinorum duceret producendos, infra mensem recipere ac examinare curarent, de singulis circumstantiis subtiliter inquirentes et depositiones eorum fideliter redigentes in scriptis; indulto extunc altero mense procuratori Ecclesie supradicte, infra quem, si uellet, ad reprobationem illorum testium testes  produceret coram eis; et eorum dicta fideliter conscribentes, uiginti dierum terminum utrique parti prefigerent, infra quem cum attestationibus ipsis nostro se conspectui presentarent, sententiam recepture. Partibus itaque comparentibus iterum coram nobis, et huiusmodi attestationibus publicatis, audiuimus quecunque proponere uoluerunt. Quanquam autem pars Fauentinorum testes multos produxerit super negotio principali ad probandum quod homines predictorum locorum a longis retro temporibus exhibuerunt eis seruitia in bannis et placitis, fossatis, collectis, et caualcatis, et quibusdam aliis pertinentibus ad districtum, uix tamen ex illis sex tantummodo remanserunt, cum alii multi sibimet in serie sui testimonii contradicant, et quidam alii sint  in dicto sui testimonii singulares. Ad reprobandum uero quosdam testium Ecclesie tue, etsi ex parte Fauentinorum quidam sint testes inducti, plures ipsorum potius reprobantur, quia sibi inuicem euidentissime contradicunt. Quidam uero alii, pauci numero, quamuis non reprobentur expresse, usque adeo tamen male fame sunt et leuis opinionis, sicut per attestationes exhibitas est probatum, quod eorum dictis nulla uel modica fides est exhibenda. Iidem quoque testes Fauentinorum generaliter repelluntur, quia non probant illud ad quod syndicus eorumdem se probaturum astrinxit, uidelicet quod corrupti falsa dixissent; quoniam etsi de corruptione uideantur aliquid dicere de falsitate tamen penitus nichil dicunt. Per multos autem testes ecclesie tue  omni exceptione maiores probatum est manifeste ecclesiam tuam uillam Lucii, Sancti Petri et castrum Arioli longissimo tempore possedisse cum omni honore, districtu, iurisdictione, nominatim expressis uniuersis articulis exprimentibus iurisdictionem, honorem atque districtum. Ex premissis igitur satis euidenter apparet quod Ecclesia tua per testes numero plures, quibus potius lux ueritatis assistit, qui etiam aptiora negotio et uero proximiora in suis testimoniis expresserunt, sufficienter ostendit quod a sexaginta annis citra cum omni iurisdictione, honore, atque districtu loca supradicta possedit. Per quod patet quod etsi commune Fauentie a quinquaginta annis citra, sicut eorum uidentur testes deponere, aliqua  seruitia in locis perceperint supradictis, illa procul dubio sine iusto titulo percipere inceperunt, cum duo insimul eamdem rem et eodem modo in solidum possidere non possint, maxime cum iidem Fauentini iustum possessionis titulum non ostendant, et ex priuilegiis imperatorum et Romanorum pontificum Ecclesie tue concessis euidentissime colligatur possessionem ipsius Ecclesie in predictis locis iustam fuisse. Cum ergo constet Fauentinos ab eo tempore quo se possedisse probare contendunt, minus iuste ac sine titulo, aliqua in predictis locis temeritate propria occupasse ac processu temporis per uiolentiam extorsisse, sicut per multos testes Ecclesie tue manifeste probatur, et iconomus  eiusdem Ecclesie petierit coram nobis a ui turbatiua seu inquietatiua super premissis commune Fauentie prohiberi, nos cognoscentes in hoc casu non sic esse locum interdicto Uti possidetis, ut dicere debeamus, Uti possidetis, ita possideatis, cum probationes Ecclesie longe sint potiores, et ideo sit in interdicto superior, de fratrum nostrorum consilio commune Fauentie condemnamus, eidem super iurisdictione, honore atque districtu, et aliis ad hec generaliter pertinentibus in locis predictis, quoad possessorium iudicium, quo tantummodo actum est, perpetuum silentium imponentes, et prohibentes eidem ut neque per se neque per alios super iis presumat te, Ecclesiam tuam, aut habitatores predictorum locorum aliquatenus molestare. Nulli ergo:  nostre diffinitionis, etc. Si quis autem, etc.

Datum uiterbii, Kal. Septembris, anno decimo.



CXuII. POTESTATI ET POPULO PISANO. Respondetur eis super certis questionibus. .

Accedentes ad apostolicam sedem dilectos filios nobiles uiros Gottifredum uicecomitem, Opizum Corteuecele et Ugonem de Grotta, nuntios uestros, uiros prouidos et fideles, illa qua decuit benignitate recepimus, et ea que nobis prudenter ex parte uestra proponere curauerunt, nos quoque curauimus intelligere diligenter, grates Altissimo referentes quod progenitorum uestrorum inherentes uestigiis, a deuotione sacro-sancte Romane Ecclesie matris  uestre non intenditis deuiare. Satisfactionem uero quam nobis tam super facto Sardinie quam super facto Sicilie iidem nuntii obtulerunt, et si non fuerit omnino perfecta, pro tempore tamen duximus acceptandam, cum speremus quod beneplacito nostro pro eos plenius intellecto, perfectiorem nobis exhibere uelitis, ita ut gratia nostra circa uos nec minui debeat nec turbari. uerum quia tunc coram nobis de archiepiscopatus uestri negotio agebatur, uolentes non solum a malo sed etiam ab omni specie mali secundum Apostolum abstinere, nullam ab eis super huiusmodi satisfactione uoluimus recipere cautionem, quam et ipsi non de mandato uestro, sed de suo arbitrio promittere se dicebant. Eam uero per nostras uobis litteras intimamus; ut et uos liberalitatis nostre gratiam  acceptantes, tanto plenius nobis satisfacere procuretis quanto propensius a nobis intenditis exaudiri, satagentes super hoc nobis uestrum infra mensem beneplacitum explicare, ut ex eo certius instruamur qualiter circa uos procedere debeamus. Tenor autem oblate satisfactionis est talis:

»Nobiles uiri Gottefredus uicecomes, Opizus Corteuecele et Ugo de Grotta, nuntii seu messatici Pisane ciuitatis, promittunt domino pape sub pena quingentarum librarum Pisane monete quod ipsi ita efficient cum potestate Pisana quod ipsa Pisana potestas precipiet per nuntium uel litteras suas Lamberto, ciui Pisano, ut ueniat ad apostolicam sedem per se uel responsalem idoneum, et se absolute  committet mandatis domini pape super eo quod iudicatum Gallurense sine licentia summi pontificis accepit et tenet, et . . . dominam Gallurensem in uxorem accepit, et super damnis, iniuriis et expensis que Transmundus domini pape consobrinus propter hoc negotium est perpessus, uel super premissis coram ipso domino papa iustitie plenitudinem exhibebit. Quod si neutrum premissorum infra determinandum tempus dictus Lambertus admonitus facere uellet, extunc predicta potestas de uniuersis bonis que idem Lambertus nunc habet aut in posterum habebit in ciuitate Pisana et districtu suo, faciet sine fraude mandatum domini pape. Insuper ita facient cum prefata potestate quod ipsa potestas pro communitate ipsius ciuitatis cauebit quod regem Sicilie non  offendent. Hec autem promissio fiet domino pape ab ipsis nuntiis hoc tenore, ut postquam sepedicta potestas cum consilio ciuitatis Pisane confitebitur ipsi domino pape, per litteras sigillo communitatis signatas uel publica manu scriptas, de ratum habere predicta, et ad ea implenda que ipsi nuntii summo pontifici promiserint se ac successores suos legitime obligabit, iidem nuntii a dicta promissione et a pena prescripta sint omnino liberi et soluti.«

Datum uiterbii, Iu. Idus Septembris, anno decimo.



CXuIII. DECIHAN ET MONTISGEROLD. ABBATIBUS, ET PRAEPOSITO RHOTNACENSI CAMERACENSIS DIeCESIS. Ut cum G. laico et D. muliere uxore in quarto consanguinitatis gradu attingentibus possint dispensare. .


Significauit nobis dilectus filius G. laicus de Aldenarda quod cum D. mulierem uxorem suam defunctam, que . . . in quarto consanguinitatis gradu contigerat, sibi matrimonialiter copulasset, cum ea est tanto tempore pacifice commoratus quod ex ipsa quinque liberos iam suscepit. uerum quia ipsum super hoc sua conscientia reprehendit, et quidam nunc malitiose super matrimonio ipso eumdem molestare nituntur, nobis humiliter supplicauit ut cum eo misericorditer agere dignaremur, ne ipsorum liberi in paupertatem ueniant et contemptum, quod utique fieret si contingeret inter eos diuortium celebrari. Quocirca discretioni uestre per apostolica  scripta mandamus quatenus, si est ita, iniuncta tam uiro quam mulieri super hoc penitentia competenti, super ipso matrimonio dispensando, non permittatis eosdem indebite ab aliquibus molestari. Quod si non omnes . . . duo uestrum, etc.

Datum uiterbii, Xu Kal. Septembris, anno decimo.



CXIX. NOBILI MULIERI IULIANAE DOMINAE DE PIRUCIS. Confirmantur donata sibi per imperatorem Constantinopolitanum. .

Solet annuere, etc. usque assensu. uillam de Blaten, quam tibi carissimus in Christo filius noster  Henricus Constantinopolitanus imperator illustris liberaliter contulit, sicut eam iuste possides et quiete, ad petitionem imperatoris eiusdem auctoritate tibi apostolica confirmamus, et presentis scripti priuilegio communimus. Nulli ergo . . . nostre confirmationis, etc. Si quis autem, etc.

Datum uiterbii, Xu Kal. Octobris, anno decimo.



CXX. HENRICO ILLUSTRI CONSTANTINOPOLITANO IMPERATO. Indulgetur ei ut excommunicari non possit nisi pro excessu enormi. .

Cum regendo imperio Romanie grauis et grandis sollicitudinis tibi pondus immineat, a uiris ecclesiasticis subleuandus es potius quam grauandus, no  nimia pressus difficultate succumbas si supra uires tuas temporale pariter et spirituale onus incurras. Quantum autem sit regibus deferendum, maxime fidelibus et deuotis, beatus Petrus apostolus docet in Epistola sua, dicens: Subditi estote omni humane creature propter Deum, siue regi tanquam precellenti, siue ducibus tanquam ab eo missis ad uindictam malefactorum, laudem uero bonorum . Ne igitur uenerabilis frater noster Constantinopolitanus patriarcha te possit amodo indebite aggrauare, sicut accepimus te hactenus indebite aggrauasse, in hoc magis sibi prouidentes quam tibi, cum minus sit iniuriam perpeti quam iniuriam perpetrare, auctoritate presentium inhibemus ne in personam uel terram tuam absque manifesta et rationabili causa  censuram ecclesiasticam promulgare presumat, semperque canonicam admonitionem premittat; nisi forte talis esset excessus qui ordinem iudiciarium exigeret non seruandum. Si uero te presenseris aggrauari, libere tibi liceat sedem apostolicam appellare, at imminens grauamen euites. Et si post appellationem huiusmodi sententiam presumpserit iaculari, nos eam decernimus non seruandam, tanquam irritam et inanem, presertim quandiu coram nobis aut legato uel delegato nostro seu etiam arbitro communiter eligendo paratus fueris iuri parere. Nimirum in talibus considerari debent tempus et locus, necessitas et utilitas, causa nichilominus et persona. Tu uero, fili carissime, quanto plus indiges diuine maiestatis auxilio, tanto plus semper  obsequio diuine pietatis insistas, et sponsam eius sanctam Ecclesiam deuotius uenereris, ut ipsa te suis precibus ad ipsum reddat amplius commendatum. Nulli ergo . . . nostre prohibitionis concessionis et constitutionis, etc. Si quis autem, etc.

Datum uiterbii, II Idus Septembris, anno decimo.



CXXI. MAGISTRO DOMORUM MILITIAE TEMPLI CITRA MARE. De interdicto seruando et legato se. ap. honorando. .

Fratrum et cepiscoporum nostrorum graues querele super grauibus fratrum uestrorum excessibus apostolicis auribus sepius inculcate animum nostrum nequeunt non turbare, cum in nostrum et generalis  Ecclesie scandalum et animarum suarum periculum et ordinis uestri dispendium attententur; qui apostatantes a Domino, et a puritate sui ordinis recedentes, in superbia sua usque adeo effrenantur ut in faciem Romane Ecclesie matris sue, que fratres militie Templi suis beneficiis fouere non desinit, maculam impingere non uerentes, audeant publice predicare quod per apostolice sedis indulta cuiuscunque ciuitatis interdicte uel oppidi omnes ecclesie successiue in eorum iucundo aduentu debeant aperiri, et ibidem diuina officia celebrari, prout eis nunc in ista, nunc in alia uidebitur expedire, non attendentes quod ex presumptione huiusmodi contemnitur medicinalis pene medela, imo  quasi penitus eneruatur. Et si ecclesias in locis predictis habuerint, cum subiecta fuerint interdicto, non uerentur solemniter, pulsatis campanis, maxime interdicto durante, apertis ianuis, diuina in eis officia quotidie celebrare; signumque Dominice crucis gestantes in pectore uelut discipuli Iesu Christi, sed non curantes ipsius sequi doctrinam, qui prohibet scandalizari pusillum credentem in ipsum: Qui scandalizauerit, inquiens, unum de pusillis istis, qui in me credunt, expedit ei ut suspendatur mola asinaria in collo eius, et demergatur in profundum maris , non solum scandalum pusillorum contemnitur, sed etiam Ecclesie generalis, et cupiditatis estibus anhelantes non declinant mendacia, dum utentes doctrinis demoniorum, in cuiuscunque  tructanni pectore crucifixi signaculum imprimunt, et cum eis ad predicandum euntes, onusti pondere peccatorum, iam non curant quasi longam restem addere peccata peccatis, afferentes quod quicunque, duobus uel tribus denariis annuis collatis eisdem, se in eorum fraternitatem contulerint, carere de iure nequeant ecclesiastica sepultura, etiamsi fuerint interdicti; ac per hoc adulteri, usurarii manifesti, et alii criminosi suppositi ecclesiastico interdicto, ex huiusmodi insolentia in eorum cemeteriis quasi fideles et catholici tumulantur; et ita ipsi a diabolo captiuati, fidelium animas captiuare non desinunt, cum eas quas mortuas sciunt, uiuificare nituntur. Proh dolor! iam non moderate utentes mundo uelut religiosi homines propter Deum, sed ut suas impleant  uoluptates religionis imagine utuntur solummodo propter mundum. Et cum debuissent aliis esse odor uite in uitam, facti sunt odor mortis in mortem. Et licet per hec et alia nefanda, que idcirco plenius exaggerare subsistimus ne cogamur grauius uindicare, apostolicis priuilegiis, quibus tam enormiter abutuntur, essent merito spoliandi, cum priuilegium mereatur amittere qui permissa sibi abutitur potestate, quia tamen ad profectum uestri ordinis aspiramus, prudentiam tuam monemus et exhortamur attente, per apostolica scripta mandantes quatenus, sicut uir honestatis militie Templi zelator, hec que tibi mandauimus, subditis tuis omnibus studeas fideliter ac prudenter exponere, ut per nostram et tuam exhortationem correcti, a tam enormi  et pestifera feditate ualeant liberari, et quos diuini amoris respectus et nostre commonitionis auctoritas a malo non reuocat, tu seueritate cerceas ecclesiastice discipline. Alioquin, si quid mali ex hoc uobis acciderit in futurum, non nobis sed uobis poteritis merito imputare. Ceterum precipias uniuersis ut legatos nostros studeant honorare, qui de ipsis grauiter conqueruntur.

Datum uiterbii, Idibus Septembris, anno decimo.



CXXII. IOANNI REGI ANGLORUM ILLUSTRI, Ut procuratorem mittat ad sedem apostolicam. 

Sepe per nostras litteras te, quem sicut nouit  ipse qui scrutatur renes et corda, sincera diligimus in Domino caritate, recolimus monuisse ut tue saluti consulens et honori, carissime in Christo filie B. quondam Anglorum regine illustri super dotalitio suo, medietate mobilium inclyte recordationis Richardi fratris tui, et quibusdam aliis que dicta regina sibi competere asserebat, sic satisfacere procurares quod ei nulla de te iusta remaneat materia conquerendi, et maiestatem complacares diuinam, quam propter hoc uidebaris grauiter offendisse. Quoniam preces et monitiones nostre te ad satisfaciendum eidem minime induxerunt, sicut ipsius sepius replicata conquestio declarauit, negotium ipsum uenerabilibus fratribus nostris Eliensi et Wigorniensi episcopis commisimus audiendum et  etiam aliis primitus citra mare. Sed nec sic, pre magnitudine regalis potentie, septennio iam elapso, suam super iis potuit iustitiam obtinere, cum nullus impertiturus eidem patrocinium audeat in Angliam transfretare. Cum igitur ex iniuncto nobis apostolatus officio uiduis et orphanis simus specialiter in iustitia debitores, nec uelimus deferre homini contra Deum, qui uiduam uoce prophetica precipit defensari, magnitudini regie per apostolica scripta mandamus quatenus usque ad festum Epiphanie Domini proximo uenturum per procuratorem idoneum te nostro conspectui representes, exhibiturus predicte regine uel procuratori suo super premissis et aliis, si qua forte aduersus te duxerit proponenda, in presentia nostra quod ordo dictauerit rationis. Alioquin extunc,  quia ipsi non possumus in suo iure deesse, ne forte contra nos clamet in celum et Dominus exaudiat eius uocem, quantum de iure poterimus, in ipso negotio diuina fauente clementia procedemus. Nos enim predictis episcopis nostris damus districte litteris in preceptis ut tibi supradictum terminum assignare peremptorium non postponant.

Datum uiterbii, III Nonas Septembris, anno decimo.



CXXIII. ALTEROCCAE MULIERI ET MONTANELLO NATO EIUS. Confirmatur eis sententia lata per legatum sedis apostolice. 

 Ranutius de Clera duas habens filias, te uidelicet  Alteroccam et Aiectam, matrem insuper Cleram, et uxorem nomine Adelasiam, in extremis positus condidit testamentum, tibi scilicet Alterocce filie puberi, ultra dotem quam antea dederat, quamdam domum et hortum in eodem testamento relinquens, Aiecte uero impuberi reliquit cetera bona sua, adiiciens ut tu Alterocca et soboles quam gestabas in utero, cum eo tempore pregnans esses, Aiecte succederetis eidem, si absque liberis moreretur. Tutoribus insuper quos dicte Aiecte impuberi filie dederat idem testator iniunxit ut eamdem cum omnibus bonis suis matrimonio copularent. Mortuo testatore, tutores ipsi Aiectam cum omnibus bonis  suis eidem relictis a patre iure Lombardo cuidam Petro nomine in coniugem tradiderunt, que cum per quadriennium cohabitasset eidem, et ex eo filium suscepisset, tandem sine liberis est defuncta, cuius bona maritus eius superstes aliquando tempore possedit in pace, qui cum alia muliere matrimonium contrahens, et filios suscipiens ex eadem, diem clausit extremum. Postmodum autem inter uos ex parte una et filios eiusdem Petri ac Raynerium tutorem eorum ex altera super bonis predictis eiusdem Aiecte suscitata materia questionis, ceperunt coram Guezio iudice Tuscanensi ad inuicem litigare; coram quo uos bona quondam Raynutii patris tui, filia Altarocca, tanquam ex causa fideicommissi uel substitutionis sibi debita petiistis, Raynerio supradicto  tutore filiorum predicti Petri ex aduerso dicente quod obstabat uobis annalis prescriptio, usucapio pro dote, ac longi temporis silentium diuturnum. Allegabat insuper idem tutor quod de bonis illis tam tertia Clere predicti R. testatoris matris, et tertia Adelasie uxoris eiusdem, quam etiam quarta per Trebellianum nomine ipsius Aiecte, erant ante omnia deducende. Dictus uero iudex, utriusque partis allegationibus et rationibus diligenter inspectis, supradictum Raynerium nomine pupillorum in restitutionem bonorum quondam Raynutii condemnauit; tertia Clere primo deducta, quam Aiecte ac uiro suo donauerat, de qua in substitutione quam fecit Raynutius non uidetur aliquatenus cogitasse; deducta quoque tertia Adelasie, quam ipsa Raynerio  uendiderat supradicto. Precepit etiam idem iudex de iis rebus illas tertias deducendas de quibus deduci poterant secundum Tuscanensis consuetudinem ciuitatis. Deduci quoque quartam per Trebellianum idem iudex iniunxit, cum etiam quilibet extraneus restitutione grauatus eam deducere potuisset. Sed utraque pars ab illa sententia prouocauit. Postmodum uero dilectus filius . . prefectus Urbis, qui eo tempore de appellationum causis in partibus Tuscie auctoritate sedis apostolice cognoscebat, ad petitionem supradicti Raynerii uos ad suam presentiam euocauit, in festo Sancti Andree tunc proximo futuro uobis terminum peremptorium preficiendo, quo uos conspectui presentaretis ipsius, sententiam recepturi.  Cumque uos coram eo nequaquam comparuissetis termino constituto, bone memorie Bartholomeus iudex uiterbiensis de mandato ipsius prefecti contra uos, tanquam in contumaces, sententiam promulgauit hoc modo, sententiam Guezii, in eo quod Raynerium nomine pupillorum absoluit, ratam esse pronuntians; in quibus uero condemnauit eumdem, sententiam pronuntiauit iniustam, et legitime prouocatum; adiiciens ut si tu Altarocca in morte patris minus legitima habuisses, computata dote ac aliis bonis patris, condemnabat in supplementum illius Raynerium nomine pupillorum, a qua sententia fuit postmodum appellatum. Cum autem propter hoc uos et pars altera ad nostram presentiam uenissetis,  dilectum filium nostrum G. Sancte Marie in Porticu diaconum cardinalem uobis et parti aduerse concessimus auditorem. Coram quo cum pars Raynerii peteret sententiam Bartholomei iudicis confirmari, pars uestra respondit quod licet in festo Sancti Andree, sicut predictum est, a prefecto terminus fuerit constitutus, nichilominus tamen ad uestram instantiam in octauam eiusdem Natiuitatis idem terminus fuerat prorogatus, sicut per unicum testem uestrum et alterum partis aduerse manifestissime probatur, propter quod dicebatis illam sententiam nullam esse, utpote dilatione pendente prolatam; maxime cum ante diem prefixum citatio facta fuerit per uenerabilem fratrem nostrum episcopum Suanensem, ad quem medio  tempore nostre littere super ipso negotio fuerant impetrate, sicut per depositiones testium uidetur esse probatum. Postquam itaque super iis et aliis coram cardinale predicto inter uos et partem alteram fuit diutius litigatum, ipse, habito consilio peritorum, de mandato nostro sententiam supradicti Bartholomei iudicis propter causas predictas pronuntiauit penitus nullam esse, sententiam uero Guezii iudicis, in eo quod dixit tertiam Clere ac tertiam Adelasie integraliter deducendas, idem cardinalis pronuntiauit iniustam et ab ipsa legitime prouocatum diffiniens sic illas tertias deducendas, ut legitima portio tibi Alterocce debita iure nature tibi salua sit in utraque, ad cuius restitutionem dictum Raynerium condemnauit. In eo uero quod  quartam per Trebellianum idem Guezius censuit retinendam, sententiam confirmauit eiusdem, ita uidelicet quod fructus de bonis ipsius a tempore litis contestate percepti computentur in ea, qui si suffecerint ad quartam et fructus eius, eo nomine alia deductio nulla fiat, alioquin iuxta quantitatem fructuum perceptorum computationis ratio habeatur. Quia uero pater Aiecte ipsam in legitima non potuit aggrauare, legitimam ipsam, eius uidelicet partis que iam dicte Aiecte debebatur ab intestato, deducendam censuit et etiam retinendam, ita uidelicet quod deductio fiat tantummodo de iis rebus de quibus secundum Tuscanensis consuetudinem ciuitatis fieri consueuit. In eo uero quod idem Guezius  condemnauit Raynerium, nomine pupillorum suorum, ad restitutionem uobis residui faciendam, ipsius sententiam confirmauit. Nos igitur eiusdem cardinalis sententiam exigente iustitia promulgatam ratam habentes, ipsam auctoritate apostolica confirmamus et presentis scripti priuilegio communimus. Nulli ergo . . . nostre confirmationis, etc. Si quis autem, etc.

Datum uiterbii, II Idus Septembris, anno decimo.



CXXIu. OTONIENSI EPISCOPO. Ut presbyter qui digitum sinistre manus amisit, ministrare possit. 

 ueniens ad presentiam nostram O. presbyter  humili nobis insinuatione monstrauit quod cum ante domum suam quidam homines inuicem rixarentur, et ipse casu domum exiuisset eamdem, unus de rixantibus, nulla eiusdem presbyteri precedente culpa, irruens in eumdem, diabolo instigante, sinistre manus digitum amputauit eidem. Unde nobis humiliter supplicauit ut exsequendi suum officium ei licentiam concedere dignaremur. Quocirca fraternitati tue per apostolica scripta mandamus quatenus, si est ita, presbyterum ipsum in ordine suo, sublato cuiuslibet contradictionis et appellationis obstaculo, libere ministrare permittas. Quedam enim interdum impediunt promouendum que non deiiciunt iam promotum.

Datum uiterbii, XIu. Kal. Octobris, anno decimo.



CXXu. ARCHIEPISCOPO uARISIENSI, ET EPISCOPO SALIMBRIENSI, ET DECANO S. MARIAE DE BLAKERNA CONSTANTINOPOL. Ut Reclericum instituant in ecclsia de Kufan. 


Cum prouisio clericorum opus in se contineat pietatis, que promissionem habet uite que nunc est pariter et future, discretioni uestre per apostolica scripta mandamus quatenus ecclesiam insule de Kufan, que uacare proponitur, dilecto filio R. clerico karissimi in Christo filii nostri Henrici Constantinopolitani imperatoris illustris, ecclesiasticum beneficium non habenti, auctoritate apostolica, sublato appellationis obstaculo, conferatis, et faciatis ipsam ab eo pacifice possideri, contradictores, si  quos inueneritis, uel rebelles per censuram canonicam compescendo. Quod si non omnes . . . duo uestrum, etc.

Datum uiterbii, Xu Kal. Octobris, anno decimo.



CXXuI. MORAuIENSI EPISCOPO. Committitur ei causa monasterii de Melros. (Datum, ut in alia.

Olim exposita nobis a dilecto filio . . . abbate et conuentu de Melros Cisterciensis ordinis questione quod nobilis uir P. comes de Bonbar diecesis Sancti Andree partem cuiusdam pasture, quam legitime fuerant assecuti, per uiolentiam occupasset, ipsis in aliis iniuriosus existens, uenerabili fratri nostro episcopo et dilectis filiis . . . Sancti Andree et . . . Laodensi  diecesis Sancti Andree archidiaconis causam ipsam sub certa forma commisimus terminandam. Citato uero, sicut accepimus, comite sepius ab eisdem iudicibus per legitima interualla, pluribus peremptoriis postmodum inculcatis, nec ultimo peremptorio comparente, licet in eius notitiam deuenisset, dicti iudices ipsum absentem per contumaciam presumentes, de uirorum prudentum consilio, quia mortis periculum uel membrorum uel ad minus, sanguinis effusio timebatur si causa rei seruande missio in possessionem rerum fieret petitarum, penam sanctionis legitime in formam aliam commutantes, maneria ipsius nobilis supposuerunt  ecclesiastico interdicto, excepto paruulorum baptismo et communione ac penitentiam infirmorum. Ceterum eo ad iudicium ueniente, cautioneque iudicio sisti ab eo recepta, saluis exemptionibus que sibi competere poterant, et interdicti sententia relaxata, in die peremptorio, qui ad omnes exceptiones dilatorias proponendas comiti fuerat assignatus, ex parte ipsius fuit proposita fori exceptio, utcunque uallata triplici ratione: scilicet obtentu persone, quia laicus; respectu rei, quia erat laicum tenimentum; iuris communis beneficio, eo quod actor sequi debeat forum rei. Cum autem iis rationibus obiiceretur responsio ex aduerso, iudices memorati uidentes quod hec omnia nos non latuerint, cum de ipsis in nostris litteris fecerimus mentionem, et generalis  consuetudo sit in partibus illis hactenus obseruata ut clericus laicum in foro possit ecclesiastico conuenire, presertim de rebus in puram eleemosynam piis locis collatis, interlocuti fuerunt exceptionem non esse huiusmodi admittendam. Sane pars comitis, opinione sua conspiciens se frustratam, incepit personam dicti episcopi recusare, proponens quod cum quamdam ecclesiam capellam diceret alterius Ecclesie in qua ius patronatus habebat, et ne quis in ea in eius institueretur preiudicium sedem apostolicam appellasset, idem episcopus quemdam ab alio presentatum post appellationem ad nos interpositam instituit in eadem; qui super hoc etiam, eo quod penam, etsi fuisset contumax, contra iuris formam asseruit commutatam, exhibito tam de  iure quam de facto responso, quia credebat eos uelle procedere huiusmodi exceptionibus non admissis, ad nostram audientiam appellauit; per quam appellationem quamdam exspoliationem in modum exceptionis obiecit, ut partem aliam repelleret ab agendo; ad quam probandam uno primo et ad habendam instrumentorum copiam de quibus in nostris litteris mentio habebatur, et ea, si posset fieri, reprobanda post alio terminis habitis et receptis, ad utrumque diem monachis uenientibus, comes non comparuit, nec pro se misit aliquem responsalem, peremptorium alium contemnere non formidans. Processu uero temporis quidam prefati comitis procurator super iis querimoniam nobis exponens,  ad dilectos filios abbatem Sancte Crucis et priorem de insula Sancte Columbe et magistrum A. rectorem ecclesie de Cretton Dukeldensis et Sancti Andree diecesum apostolicas litteras impetrauit; in quibus mandauimus quod si ea que nobis suggesserat idem comes, narratione ueridica niterentur, scilicet quod licet proposuisset coram primis iudicibus litteras nostras ueritate fuisse tacita impetratas, proposito etiam quod ipsius iudicium poterat declinare pro eo quod ipse in aliis causis cum contra iustitiam aggrauarat, et post appellationem ad nos interpositam eidem iniurias non modicas irrogare presumpserat, ac terram suam sine ulla certa uel rationabili causa ecclesiastico supposuerat interdicto, et paratus esset  probare has causas et alias manifestas ob quas sepedictum episcopum merito recusare poterat ut suspectum, nichilominus tamen dictus episcopus de obiectis probationes recusans admittere, interlocutoriam protulerit ut coram eo deberet in ipso negotio respondere, atque ab hoc ex parte comitis ad nostram exstiterit audientiam appellatum, reuocato in statum debitum quidquid occasione litterarum ipsarum contra ipsum comitem inuenirent perperam attentatum, audirent causam, et eam appellatione remota fine debito terminarent, et facerent quod decernerent per censuram ecclesiasticam firmiter obseruari. Quibus R. monachus eiusdem monasterii in litterarum nostrarum audientia contradicens, suam fecit ipsis litteris narrationem apponi. uerum coram  secundis iudicibus super iis que nobis fuerant nuntiata litigio aliquantulum uentilato, quia eis iudicibus de propositis aliter constare non poterat, ipsi iudices testes super priori processu negotii admittentes et examinantes cum diligentia, et attestationibus publicatis, dantes licentiam partibus obiiciendi et in dicta testium et personas, post obiectiones utrinque propositas in dicta et testes, ad nos totum negotium remiserunt, diem partibus prefigentes Dominicam qua cantatur: Quasi modo geniti, quo sufficienter instructe uel per se uel per procuratores legitimos nostro se conspectui presentarent. Parte quidem dictorum abbatis et conuentus se nobis cum litteris iudicum secundorum et attestationibus et obiectionibus mutuis eodem termino presentante,  ac eisdem dilecto filio nostro G. Sancte Marie in Porticu diacono cardinale a nobis auditore concesso, cum pars alia nec uenerit nec aliquem pro se miserit diutius exspectata, nos uolentes partium laboribus parcere ac expensis, uisis omnibus scriptis et diligentius intellectis, fraternitati tue per apostolica scripta precipiendo mandamus quatenus ad ea que tam a prioribus quam secundis iudicibus acta sunt non habens respectum, indicans partibus ut infra quindecim dies utraque tibi collegam assignent uirum idoneum et honestum, cum quo, appellatione remota, iustitia mediante, nec obstante fori exceptione superius memorata, in causa procedas, et si utraque uel altera noluerit tibi assignare collegam, tu nichilominus sine utroque uel cum altero tantum  mandatum apostolicum exsequaris; idem facturus, si uterque uel alter noluerit interesse.

Datum, ut in alia.



CXXuII. NOBILI uIRO MAIONI COMITI INSULARUM CEPHALONIAE AC IACINTI. Indulgetur ut possit eligere confessorem. 

Quoniam illius locum, licet immeriti, tenemus in terris qui cum nolit mortem peccatoris, sed potius ut conuertatur et uiuat, post penitentias delinquentium peccata dissimulat correctorum, et tanto penitentibus et conuersis plenioris sue gratie munus impendit quanto maius gaudium est Deo et angelis  eius super uno peccatore penitentiam agente quam supra nonaginta nouem iustos qui se credunt penitentie beneficio non egere, exsultauimus plurimum et delectati sumus in iis que de tua deuotione ad nostram notitiam deuenerunt. Sicut enim apostolatui nostro per tuas litteras humiliter intimasti, licet hactenus quasi piraticam uitam ducens, multa commiseris in tue salutis dispendium et iniuriam Creatoris, nunc tamen conditionem tue fragilitatis agnoscens, ueniam postulas de commissis, et ut tanquam posteriorum oblitus, ad anteriora te sollicitus et deuotus extendas, offensas preteritas noue satagis conuersationis studio compensare, ad obsequium Iesu Christi ac subsidium terre sancte totis uiribus elaborans. Propter quod  Altissimo grates referimus quas ualemus, qui te tam misericorditer ex alto respexit, ut et de preteritis excessibus doleas, et in operibus meritoriis te studeas exercere, propositum tuum eo amplius in Domino commendantes quo sollicitus ad utiliora te erigas, et tam temetipsum quam terram tuam sedis apostolice potestati cum feruore omnimode deuotionis exponis. Ut igitur desiderii tui uotum fine feliciori claudatur, nobilitatem tuam rogandam duximus et monendam, per apostolica tibi scripta mandantes quatenus alicui discreto sacerdoti uniuersa peccata tua humili confessione reueles; et ab ipso penitentiam recipiens salutarem, iuxta posse tuum satisfactionem exsequi studeas quam tibi duxerit iniungendam. Nos enim reddentes te de gratia  nostra securum, benedictionis nostre te clypeo communimus, sperantes quod si in assumpto deuotionis proposito perduraueris, preter celestis retributionis commodum quod acquires, etiam in bonis temporalibus non modica suscipies incrementa.

Datum uiterbii, XuII Kal. Octobris, anno decimo



CXXuIII. ARCHIEPISCOPO PATRACENSI. Scribit ei ut episcopum Cephalonie reducat ad obedientiam sedis apostolice. 

Ad nostram noueris audientiam peruenisse quod in insula lacinto, que ad dilecti filii nobilis uiri Maionis comitis Cephalonie pertinet ditionem, quidam  episcopus Grecus non solum sedi apostolice inobediens et rebellis existit, eius dispositionibus omnino parere contemnens, uerum etiam uitam ducit in multorum scandalum dissolutam. Quocirca fraternitati tue per apostolica scripta mandamus quatenus, si est ita, eumdem episcopum moneas attentius et inducas ut sedi apostolice omnimodam obedientiam et reuerentiam studeat exhibere, uitam et mores suos in melius commutando, prout grauitas officii pontificalis exposcit. Si uero monitis tuis acquiescere forte contempserit, tu, ipso ab Ecclesie sue cura prorsus amoto, facias eidem Ecclesie de persona idonea sublato appellationis obstaculo canonice prouideri, contradictores uel rebelles per  censuram ecclesiasticam monitione premissa compescens.

Datum uiterbii, XIu Kal. Octobris, anno decimo.



CXXIX. EPISCOPO PLACENTINO Ut monasterium de Patramarina cogat ad restitutionem certorum bonorum. 

Nostro noueris apostolatui intimatum quod cum inter dilectos filios cardinalem ciuem Ianuensem et I. filium quondam uassall. Sinor. super bonis matris cardinalis ipsius et nouerce nichilominus eiusdem I. questio emersisset, quia constitit interim quod mater cardinalis predicti monasterio Sancti Michelis de Petra Martina obtulerat se ac sua,  idem I. bona predicta plus quam centum libras ualentes pro triginta libris Ianuensibus ab abbate monasterii memorati emptionis sibi titulo acquisiuit. Cum igitur sustinere nolimus ut idem monasterium tam enormiter in alienatione predicta ledatur, per apostolica tibi scripta mandamus ut abbatem et monachos eiusdem loci moneas attentius et efficaciter inducere non postponas ut ad recuperanda bona predicta prosequantur in tua presentia rationem. Alioquin, cum equius sit et magis consonum rationi ut idem cardinalis potius quam extraneus sepedicta bona obtineat, que matris sue quondam fuisse noscuntur, uolumus et mandamus ut eisdem abbati et monachis firmiter ex parte nostra precipias ut omne ius et actiones quas habent  ad recuperanda bona predicta, sepedicto cardinali appellatione remota cedere non postponant, ita uidelicet quod monasterium ipsum idem cardinalis seruet indemne, ac pro tanto beneficio uassallus fiat eiusdem monasterii pariter et defensor, quemadmodum coram nobis ipse promisit.

Datum uiterbii, XuIII Kal. Octobris, anno decimo.



CXXX. UNIuERSIS FIDELIBUS NOSTRIS PER PATRIMONIUM BEATI PETRI APOSTOLI CONSTITUTIS. Qualiter Paterini et eorum fautores puniantur. 

Ad eliminandam omnino de patrimonio beati  Petri hereticorum spurcitiam, seruanda in perpetuum lege sancimus ut quicunque hereticus, et maxime Paterenus, in eo fuerit inuentus, protinus capiatur et tradatur seculari curie puniendus secundum legitimas sanctiones. Bona uero ipsius omnia publicentur; ita ut de ipsis unam partem percipiat qui ceperit illum, alteram curia que ipsum punierit, tertia uero deputetur ad constructionem murorum illius terre ubi fuerit interceptus. Domus autem in qua hereticus fuerit receptatus funditus destruatur, nec quisquam eam reedificare presumat; sed fiat sordium receptaculum, que fuit latibulum perfidorum. Credentes preterea et defensores ac fautores eorum quarta bonorum suorum parte multentur, que ad usum reipublice deputetur.  Quod si uel hoc modo puniti, rursus in similem fuerint culpam prolapsi, de locis suis penitus expellantur, nec unquam reuertantur ad illa, nisi de mandato summi pontificis, digna satisfactione premissa. Proclamationes autem aut appellationes huiusmodi personarum minime audiantur; nec quisquam eis in qualibet causa respondere cogatur, sed ipsi cogantur aliis respondere. Iudices autem, aduocati, et notarii nulli eorum suum impendant officium. Alioquin eodem officio perpetuo sint priuati. Clerici uero non exhibeant huiusmodi pestilentibus ecclesiastica sacramenta, nec eleemosynas aut oblationes eorum accipiant. Similiter Hospitalarii ac Templarii et quilibet regulares. Alioquin suo priuentur officio, ad quod nunquam restituantur absque  indulto sedis apostolice speciali. Quicunque preterea tales, uidelicet credentes, fautores, receptatores et defensores hereticorum presumpserint ecclesiastice tradere sepulture, usque ad satisfactionem idoneam anathematis gladio feriantur. Nullus talium admittatur ad testimonium, nec ad aliquod publicum officium uel commune consilium assumatur. Et qui talem elegerit, tanquam hereticorum fautor predicta pena multetur. Statutum istud in capitulari scribatur, ad quod annuatim iurent potestates, consules seu rectores; nec unquam remoueatur ex illo, ut semper iurent ipsum statutum se firmiter seruaturos. Et quicunque contempserit aut neglexerit illud seruare, depositus a regimine, centum librarum penam incurrat soluendam  cuicunque summus pontifex iusserit assignari. Nulli ergo, etc. hanc paginam nostre constitutionis, etc. Si quis autem, etc.

Datum uiterbii IX Kal. Octobris, anno decimo.



CXXXI. UNIuERSIS TAM CLERICIS QUAM LAICIS IN PATRIMONIO BEATI PETRI APOSTOLI CONSTITUTIS. Ne quid aduersus leges et canones attentetur. 

Cum ex officii nostri debito teneamur tam clericis quam laicis paterna sollicitudine prouidere, ne contingat istos aut illos iniuriam perpeti uel iniuriam perpetrare, constitutiones iniquas contra leges et canones a laicis promulgatas aut etiam  promulgandas aduersus ecclesias seu uiros ecclesiasticos non solum spirituali sed etiam temporali auctoritate damnamus penitus et cassamus, sub debito fidelitatis et interminatione anathematis inhibentes ne constitutiones huiusmodi nequiter obseruare presumant. Nos enim quidquid earum occasione contra ecclesias uel personas ecclesiasticas fuerit attentatum decernimus irritum et inane, non obstante aliquo iuramento quod super earum obseruatione prestitum esse dicatur, cum illud tanquam illicitum, non debeat obseruari. Iudicibus autem et tabellionibus inhibemus ne secundum huiusmodi constitutiones damnatas suum presumant officium exercere, si officii sui cupiunt periculum euitare.

Datum, ut in alia.



CXXXII. UNIuERSIS FIDELIBUS NOSTRIS PER PATRIMONIUM BEATI PETRI APOSTOLI CONSTITUTIS. Hortantur ad pacem et concordiam, et ut nullus alium offendat. 


Cum iuratum sit a comitibus et baronibus, potestatibus et consulibus, pacem et iustitiam et securitatem stricte ad mandatum nostrum seruare, uniuersitati uestre mandamus quatenus ueram pacem seruantes, nequaquam uos inuicem offendatis, neque communitas communitatem, neque persona personam, neque communitas offendat personam, exceptis raptoribus et predonibus, et exceptis bannitis et diffidatis; ad quos puniendos rectori apostolici patrimonii,  quoties requisiti fueritis, impendatis auxilium opportunum. Si uero quisquam offenditur, non statim reoffendat, sed moneat prius ut emendet offensam. Et si super emendatione orta fuerit contradictio, nisi per alium sedari potuerit, ad arbitrium rectoris apostolici patrimonii referatur. Alioquin, diffidatus ab eo tanquam hostis publicus impugnetur. Cum autem orta fuerit inter aliquos controuersia, per concordiam uel iudicium terminetur; sitque iudicium penes eum cui competit iurisdictio, saluis semper appellationibus ad nos uel rectorem apostolici patrimonii legitime factis aut etiam faciendis. Si uero quisquam infra beati Petri patrimonium constitutus modum istum seruare contempserit, ab omnibus secundum mandatum rectoris apostolici  patrimonii arceatur. Si quis autem auctoritate sua predam acceperit uel accipi fecerit, seu aliquid furatus fuerit uel furari fecerit, predam et furtum tam ipse, quam ille qui scienter emerit, cum pena dupli restituat. Qui uero furtum uel huiusmodi predam emerit ignoranter, ea restituat absolate, nulla recompensatione sibi prestita uel prestanda; sed emptor aduersus uenditorem suam habeat actionem. Hec omnia iniungimus sub debito prestiti iuramenti comitibus et baronibus, potestatibus et consulibus obseruanda; ut et ipsi ea fideliter seruent, et per districtus suos faciant ab aliis obseruari. Saluo semper in omnibus apostolice sedis mandato.

Datum, ut in alia.



CXXXIII. NIuERNENSI ET AURELIANENSI EPISCOPIS ET ABBATI CURIAE DEI CISTERCIENSIS ORDINIS AURELIANENSIS DIeCESIS. De Alberico Remensi electo. 


Illa uenerabiles fratres nostros Parisiensem et Atrebatensem episcopos et dilectum filium abbatem de Claromarisco credimus honestate pollere ut super ordinatione Remensis Ecclesie, quam eis duximus committendam, bono zelo processerint; presertim cum is quem ipsi ecclesie prefecerunt sit uita, scientia, et fama preclarus. Nos autem ad hoc, Deo teste, summo desiderio aspiramus ut in Ecclesia Dei tales ad prelationis officium assumantur qui non  sint mercenarii, sed pastores, plebes sibi commissas uerbo pariter et exemplo docturi. Porro, dilecti filii Theobaldus de Pertico archidiaconus et P. de Stampis canonicus ecclesie memorate, inter cetera que contra predictorum episcoporum et abbatis processum per suas nobis litteras intimarunt, hoc contra magistrum Albericum in Remensem archiepiscopum nominatum specialiter expresserunt, quod erat irregularis, indiscretus, et manumissus. Unde, cum irregularis non congrueret officio, indiscretus oneri, et manumissus honori, episcopis qui, ad eius consecrationem conuenerant interdicere curauerunt ne talem presumerent in episcopum consecrare, cum dictus P. interrogantibus ipsis episcopis respondisset quod coram eis hoc die data probaret. Sed prefatus  Parisiensis episcopus, qui ad promotionem illius omnimodis intendebat, nemine contra Petrum nisi duntaxat ipso iudice replicante, duos presbyteros conuocauit, quorum testimonia contra Petrum absentem et ignorantem super infamia clam recepit, et sic admissus non fuit ad tantam irregularitatem probandam, uidelicet quod cum uidua coniugalem copulam contraxisset. Eo igitur inordinate repulso, post appellationem ad sedem apostolicam interpositam, fecit illum utcunque in episcopum consecrari. Ceterum episcopi et abbas predicti suis nobis litteris intimarunt quod in ipso negotio iuxta formam mandati apostolici procedentes, prefatum Albericum Parisiensem archidiaconum, uirum approbati testimonii, et apud Deum et homines uita, moribus, et  scientia gratiosum, sub attestatione diuini iudicii sibi facta, de corde puro et conscientia bona et fide non ficta prefecerunt Remensi Ecclesie in pastorem, et fecerunt eidem, conuocatis suffraganeis, munus consecrationis impendi, quorum assertioni Remense capitulum et suffraganei qui consecrationi eius interfuerant concordabant, sicut eorum ad nos directe littere protestantur. Quia uero prenominati archidiaconus et canonicus apud nos per iteratas litteras institerunt ut super hoc ueritatem faceremus inquiri, quantumcunque nobis molestum existat sepedictam ecclesiam molestari, nolentes tamen tantum sacramenti defectum clausis oculis pertransire, cum impedimentum huiusmodi tolerabile non existat, discretioni  uestre per apostolica scripta precipiendo mandamus quatenus inquisita et cognita ueritate, si prefatum Petrum inueneritis a tali exceptione probanda prescripto modo fuisse repulsum, eo quod inordinate actum est non obstante, denuntietis eidem et archidiacono memorato ut, si uoluerint et ualuerint, ambo uel alter regulariter probent sub examine uestro irregularitatem obiectam; et, si eam infra duos menses probare noluerint aut nequiuerint, siue quod in canonica probatione deficiant, siue quod a probatione canonice repellantur, uos dilecto filio R. subdiacono et familiari nostro, per quem pallium de corpore beati Petri sumptum, insigne uidelicet plenitudinis pontificalis officii, destinamus, protinus iniungatis ut illud memorato Remensis Ecclesie  presuli secundum formam sibi datam assignet, qui, quamuis non sit nobis incredibilis aut suspectus, si tamen ad declarandam penitus famam suam se purgare uoluerit ante quam pallium suscipiat, approbamus. Si uero, quod absit! sufficienter probauerit irregularitatem obiectam, uos illum a regimine Remensis Ecclesie penitus amouentes, super ordinatione ipsius, Ecclesie procedatis secundum formam prefixam sepefatis episcopis et abbati. Et cum per sollicitudinem uestram in ea idoneus pontifex fuerit ordinatus, faciatis ei prescriptum pallium assignari, ne propter hoc cogatur ulterius laborare. Quod si, receptis probationibus, aliquid dubium uel difficile apparuerit, quod per uos nequeat expediri, totum ad nos fideliter referatis, significantes  nobis plenarie ueritatem; ut per uestram relationem instructi, tam circa istum quam circa illos auctore Domino procedamus sicut de iure fuerit procedendum. Si uero non omnes iis exsequendis . . duo uestrum, etc., sublato cuiuslibet contradictionis, et appellationis et recusationis obstaculo, etc.

Datum uiterbii, Kal. Octobris, anno decimo.



CXXXIu. EISDEM. Ut pallium eidem Alberico tradatur. 

Cum sine pallio metropolitanus non possit plenitudinem pontificalis officii exercere, grauis quidem, non solum Ecclesie, uerum etiam toti Remensi prouincie immineret iactura, si circa eius antistitem  donatio pallii nimium differretur. Ne igitur Theobaldus de Petrico archidiaconus et Petrus de Stampis canonicus Ecclesie memorate per excogitatam malitiam procurent diffugium uel latibulum ut infra tempus in aliis litteris designatum negotium uobis commissum sortiri non possit effectum, nos malignis adinuentionibus obuiare uolentes, discretioni uestre per apostolica scripta precipiendo mandamus quatenus, si predicti archidiaconus et canonicus sollicite perquisiti non poterunt inueniri, uos elapso tempore prefinito faciatis prefato presuli pallium assignari. Salua tamen ad abundantiorem cautelam omni canonica ratione, si qua illis competere poterit contra ipsum; cum talis exceptio sit obiecta que non solum  impedit promouendum, sed deiicit iam promotum, quamuis super hoc ipse non sit aliquatenus infamatus, nec incredibilis, nec suspectus utpote uir multimoda laude preclarus.

Datum, ut in alia.



CXXXu. EPISCOPO FERNENSI. De clericis ordinatis ab episcopis non suis. 

Ex parte tua fuit propositum coram nobis quod cum a tua ecclesia relegatus clericis tue diecesis sub pena excommunicationis duxeris inhibendum ne ad sacros ordines absque certis titulis se facerent promoueri, ipsi, tua prohibitione contempta, cateruatim ad alias prouincias conuolantes, a diuersis  episcopis indifferenter se faciunt ordinari. Propter quod humiliter postulasti ut quid de talibus sit agendum, nostris te litteris instruere dignaremur. Nos igitur fraternitati tue taliter respondemus, quod ordinati et ordinatores eorum, nisi per probabilem ignorantiam excusentur, sunt ab officio suspendendi.

Datum uiterbii, Iu Nonas Octobris, anno decimo.



CXXXuI. TERDONENSI EPISCOPO. Dispensatio pro contrahendo matrimonio in secundo et tertio, causa pacis. 

Sicut ex tuarum accepimus serie litterarum, inter quosdam Terdonenses ciues, propter homicidium quod quidam ex eis dicitur perpetrasse, graue scandalum  est exortum. uerum, ne odium prosiliret ad actum, interfecti consanguinei quamdam ipsius neptem nepoti homicidium perpetrantis nisi sunt matrimonialiter copulare, inter eos contractis iam sponsalibus de presenti. Sed, quia contrahentes prefati secundi generis affinitatis gradu tertio se contingunt, ipsum contrahi matrimonium permittere noluisti. Quocirca fraternitati tue per apostolica scripta mandamus quatenus cum ex hoc bonum non modicum ualeat prouenire, ipsos, si aliud canonicum non obsistat, inter se contrahere matrimonium ex dispensatione permittas.

Datum uiterbii, Kal. Octobris, anno decimo.



CXXXuII. ARCHIEPISCOPIS, EPISCOPIS, ABBATIBUS, ET ALIIS TAM CLERICIS QUAM LAICIS PER REGNUM UNGARIAE CONSTITUTIS. Ut legatum sedis apostolice honorifice recipiant. 


Fundamentum et fundator Ecclesie Dominus iehsu Christus, postquam splendore sue diuinitatis inflammauit testam fragilitatis humane, ut drachmam perditam reperiret et pius pastor ad caulas, ubi nonaginta nouem reliquerat, errabundam ouem propriis humeris reportaret, usque adeo erga salutem humani generis quotidiana remedia incessanter exhibuit ut si quis a catholica fide non deuians hoc uelit subtiliter intueri, sicut ipse est totius gratie plenitudo, sic ad plures circa nostre conditionis  miserias miserationes eius exuberant, ut in omnibus ipsius perfectio nostrum suppleat imperfectum. Inter cetera sane quibus Christiano populo propter uarias plagas criminum quasi semiuiuo relicto per ipsius prudentiam sunt prouisa remedia, conueniens antidotum in soliditate sedis apostolice renouauit, eam totius Christianitatis caput constituens et magistram, a qua, sicut unguentum in capite quod descendit in barbam et ad oram etiam uestimenti, panis intellectus et uite ad alias Ecclesias cum doctrina procedat fidei et aqua sapientie salutaris. uerum, ne inter curas continuas et pregrandes pastor ipsius et rector pro defectu imperfectionis humane deficeret, si solus consumendus inani labore ad suam omnia sollicitudinem reuocaret,  attendens quod messi multe unus non sufficiat operarius, multos sibi operarios et uerbi Dominici cooperatores adiungit, ac per eos exsequi cogitur que per se non potest personaliter adimplere, eius instructus exemplo qui et duodecim apostolos et alios septuaginta duos elegit, et binos ante faciem suam ad predicandum direxit. Cum igitur necessitas regni Ungarie illuc exegerit legatum a nostro latere destinari, nos ad exaltationem et commodum tam regis quam regni specialiter et efficaciter intendentes eum ad partes illas non immerito duximus transmittendum quem inter fratres nostros sincera diligimus in Domino caritate, dilectum uidelicet filium nostrum G. tituli Sancti uitalis presbyterum cardinalem, uirum genere nobilem,  litterarum scientia preditum, morum honestate preclarum, discretum et prouidum, et suis exigentibus meritis nobis et fratribus charum admodum et acceptum, concessa sibi plenaria potestate ut euellat et destruat, edificet et plantet que in regno illo euellenda et destruenda, edificanda cognouerit et plantanda. Monemus proinde uniuersitatem uestram attentius et exhortamur in Domino, per apostolica scripta precipiendo, mandantes quatenus prefatum cardinalem tanquam legatum apostolice sedis et magnum in Ecclesia Dei locum habentem, imo personam nostram in eo recipientes humiliter et deuote, ipsiusque salubribus monitis et preceptis pronis mentibus intendentes, que inter uos statuenda duxerit, tanquam deuotionis filii recipiatis  firmiter et seruetis; de cuius nimirum circumspectione prouida, et prouidentia circumspecta indubitatam fiduciam obtinemus quoniam dirigente Domino gressus eius, ita regia uia curabit incedere quod non declinans ad dexteram uel sinistram, ipsi Deo, nobis quoque, ac uobis pariter merito poterit complacere. Ipsi proinde uniuersi ac singuli reuerentiam debitam et deuotam obedientiam, impendere satagatis; ne si, quod absit! a quoquam esset aliter attentatum, preter ipsius cardinalis offensam, cuius censuram canonicam, si quam in contumaces aut rebelles duceret promulgandam, faceremus usque ad satisfactionem condignam inuiolabiliter obseruari, nostram quoque indignationem incurreret,  qui secundum Apostolum omnem inobedientiam prompti sumus ulcisci.

Datum uiterbii, Nonis Octobris, anno decimo.

In eumdem modum archiepiscopis, episcopis, abbatibus et aliis tam clericis quam laicis per Dalmatiam constitutis.



CXXXuIII. ARCHIEPISCOPIS, EPISCOPIS, ET UNIuERSIS TAM CLERICIS QUAM LAICIS PER RUTHENIAM CONSTITUTIS. Ut legatum apostolice sedis honorifice pertractent. 

Licet hactenus elongati fueritis ab uberibus matris uestre, tanquam filii alieni, nos tamen, qui sumus in officio pastorali a Deo, licet immeriti, constituti ad dandam scientiam plebi sue, non  possumus affectus paternos exuere, quin uos sanis exhortationibus et doctrinis studeamus tanquam membra uestro capiti conformare, ut Ephraim conuertatur ad Iudam, et ad Ierusalem Samaria reuertatur. Utinam intelligere uelitis sapere ac nouissima prouidere, ut a mentibus uestris omni depulsa caligine, ad uiam ab inuio redeatis, qui dudum post greges sodalium euagando, uos eius pertinaciter magisterio subduxistis quem Saluator noster uniuersalis Ecclesie caput constituit magistrum, inquiens, ad eumdem: Tu uocaberis Cephas . Et: Tu es Petrus, et super hanc petram edificabo Ecclesiam meam. Et tibi dabo claues regni celorum. Quodcunque ligaueris super terram, erit ligatum et in celis, et quodcunque solueris super terram, erit  solutum et in celis . Cui cum Dominus oues suas pascendas tertio repetito uocabulo commisisset, manifeste dedit intelligi eum a grege dominico alienum qui etiam in suis successoribus ipsum contempserit habere pastorem. Non enim inter has oues et illas distinxit, sed simpliciter inquit: Pasce oues meas , ut omnes omnino intelligantur ei esse commisse. Cum igitur una sit et indiuisa Domini tunica, nec unquam passa sit diuortium Sponsa Christi, iuxta quod Sponsus in Canticis attestatur: Una est, inquiens, columba mea, una est matri sue, electa genitrici sue; uiderunt eam filie Sion, et beatissimam predicauerunt regine, et concubine laudauerunt eam , necesse est ut quicunque ab huiusmodi unitate recesserint,  aquis submersi diluuii, partem cum angelo apostata sortiantur. Ut autem ipsius illibata unitas seruaretur, unum eidem Dominus, sicut premisimus, beatum Petrum uidelicet, caput constituit et magistrum; ut quasi Ne arcam, extra quam animalia derelicta in diluuio submerguntur, saluatis ceteris infra ipsam contentis, in uno cubito consummaret, pro cuius fide, ne in sua passione deficeret, specialiter exorauit, eidem precipiens ut fratres suos conuersus aliquando confirmaret. Cum ergo innumeris fere testimoniis Scripturarum, quas uos nec conuenit nec expedit ignorare, unitas Ecclesie comprobetur, non est mirum, cum simus, licet immeriti, successores illius cui iussit Dominus pascere  oues suas, si errabundas oues nitimur ad caulas reducere; ut sicut est unus pastor, sic fiat unum ouile; si totis uiribus laboramus ne quodammodo difforme fiat corpus Ecclesie, si partem aliquam ab eo contingeret separari. Ut autem ad presens de reliquis taceamus, cum Grecorum imperium et Ecclesia pene tota ad deuotionem apostolice sedis redierit, et eius humiliter mandata suscipiat et obediat iussioni, nonne absonum esse uidetur ut pars toti suo non congruat, et singularitas a suo discrepet uniuerso? Preterea, quis sit an propter suam rebellionem et inobedientiam dati fuerint in direptionem et predam, ut saltem daret eis uexatio  intellectum, et quem in prosperis non cognouerant, recognoscerent in aduersis. Quia igitur, karissimi fratres et filii, si digne uolumus impositum nobis pastorale officium adimplere, quantum fragilitas humana permittit, uos ad ea debemus inducere per que dispendium temporalium et eternorum possitis periculum euitare, dilectum filium nostrum G. tituli Sancti uitalis presbyterum cardinalem, uirum genere nobilem, litterarum scientia preditum, morum honestate preclarum, discretum et prouidum, et suis exigentibus meritis nobis et fratribus nostris charum admodum et acceptum, ad partes uestras duximus destinandum, ut filiam reducat ad matrem et membrum ad caput, concessa sibi plenaria potestate ut euellat et destruat, edificet et plantet  que in partibus uestris euellenda et destruenda, edificanda cognouerit et plantanda. Monemus proinde, etc., ut supra usque obtinemus; quoniam dirigente Domino gressus eius, inter uos ea curabit statuere per que Deo, nobis quoque, ac uobis pariter merito poterit complacere.

Datum, ut in alia.



CXXXIX. CLERO ET POPULO uITERBIENSI. Ut uiterbiensis Ecclesia sit deinceps cathedralis. 

 Ex priuilegio felicis memorie C. pape predecessoris nostri cognouimus euidenter quod ipse fidem et deuotionem uestram attendens, de communi  fratrum suorum consilio uiterbiense oppidum honorabili ciuitatis nomine insigniuit, et pontificalis cathedre dignitate donauit, auctoritate statuens apostolica ut uiterbiensis Ecclesia cum Tuscanensi, Centumcellensi, atque Blendanensi, pontificalem obtineret deinceps dignitatem. Nos autem, qui fidem et deuotionem uestram ipsa presentia corporali certius sumus experti, beneficium principale plenius interpretari uolentes, illam uiterbiensi sedi erga Centumcellensem et Bledanensem dieceses honorificentiam confirmamus quam circa ipsas Tuscanensis sedes dignoscitur hactenus habuisse, cui uiterbiensis Ecclesia specialiter est unita. Statu tamen illarum sedium, Centumcellensis uidelicet et Bledanensis, in suo iure manente. Nulli ergo . . . . .  hanc paginam nostre interpretationis et confirmationis, etc. Si quis autem, etc.

Datum uiterbii, Iu Idus Octobris, anno decimo.



CXL. CAPITULO UTICENSI. Ecclesia de Balneolis abiudicatur Petro Marco. 

Ex literis uenerabilis fratri nostri archiepiscopi et dilectorum filiorum decani Arelatensis et uestararii Nemausensis accepimus quod cum olim causam que inter dilectum filium magistrum Petrum Marcum scriptorem nostrum et uos super ecclesia Sancti  Ioannis de Balneolis uertebatur, ipsis duxerimus committendam, iidem partes ad suam presentiam citauerunt, et auditis utriusque partis allegationibus et plenius intellectis, testes receperunt productos; et quia ipsi cause finem imponere noluerunt, eamdem ad nos remiserunt sufficienter instructam, attestationes receptas suo sigillo signatas nobis fideliter transmittentes. Nos igitur auditis utriusque partis rationibus, et predictis attestationibus diligenter inspectis, uos ab impetitione ipsius magistri Petri super dicta Ecclesia presentium auctoritate duximus absoluendos, ipsi super eadem silentium imponentes.

Datum Corneti, uIII Kal. Nouembris, anno decimo.



CXLI. UNIuERSIS COMITIBUS ET BARONIBUS PER REGNUM SICILIAE CONSTITUTIS. Ut regi Sicilie sint adiumento. 


Si nec diuinam nec regiam metueritis offensam, si nec noxam infidelitatis nec notam infamie timeretis, deberetis saltem aut rerum dispendium aut corporum periculum formidare; ut hoc pauore perculsi carissimo in Christo filio nostro Friderico illustri regi Sicilie in supremo necessitatis articulo constituto debitum curaretis et necessarium auxilium impertiri. Certe cum eum alienorum uiolentia detinebat, qualiscunque uos probabilitas excusabat. Sed, cum ipsum suorum custodiat diligentia, quos ei pia genitrix deputauit, nulla uos potest ratio excusare  ne opportunum sibi debeatis obsequium exhibere. Ut quid non improuidi preuidetis quod si uel per inimicorum incursus uel insidias proditorum aut perdiderit uitam aut regnum amiserit, nouissima uestra fient peiora prioribus, cum illi procul dubio regnum sint inuasuri qui nec personis parcent nec rebus, simul in unum omnibus confiscatis; sicut iam estis experti, utinam non obliti. Sera quidem erit et inutilis penitentia cum calamitas irruerit improuisa. Unde cum adhuc tempus habetis, prouideatis uobis ab ira uentura. Ipse quidem rex uester per nuntios et apices suos miserabilem nobis querimoniam deposuit, intimando quod, licet comitibus, baronibus, et ciuibus regni sui  sepe dederit in preceptis ut sibi necessitates multiplices patienti succurrere festinarent, ipsi, more aspidis surde obturantis penitus aures suas ut uocem non exaudiat incantantis, in nullo sibi dignati sunt subuenire, singulis que sua sunt procurantibus, et nullum ad ipsum habentibus ex fidelitate uel pietate respectum. Unde cum spiritualis et materialis gladius mutuo se debeant adiuuare, iuxta quod legitur: Ecce gladii duo hic , idem rex nobis humiliter supplicauit ut eos qui terrenam non metuunt potestatem per censuram ecclesiasticam cogeremus ad exhibendum sibi subsidium opportunum. Nos igitur et petitionem et conquestionem ipsius iustissimam cognoscentes, deuotionem uestram monemus et exhortamur in Domino, per apostolica  scripta precipiendo mandantes quatenus eidem regi, etsi non quantum debetis, quantum tamen potestis, festinatum curetis subsidium exhibere in uictualibus, armis, nauibus, et personis, aliisque sibi multipliciter necessariis, ut uestro et aliorum fidelium suorum suffultus auxilio, imminentibus cladibus finem imponat, et regnum suum in tranquilla prosperitate gubernet. Alioquin, cum et commonitionem et comminationem duxerimus premittendam, in rebelles et contumaces officii nostri debitum exsequemur, grauius forsan quam extiment super eos oppressionis pondus et percussionis gladium inducentes, cum acutus morbus acuta indigeat medicina. Eos autem qui obedire nobis et regi subuenire curauerint grata faciemus remuneratione  gaudere.

Datum Tuscan., XuIII Kal. Nouembris, anno decimo.



CXLII. CLERO ET POPULO TUSCANENSI. De priuilegiis episcopi Tuscanensis. 

Iustis petentium, etc., usque inclinati. Priuilegium felicis memorie Leonis Iu pape predecessoris nostri uirobono quondam episcopo Tuscanensi concessum, ne uetustate consumptum ualeat deperire, presenti pagina de uerbo ad uerbum iussimus adnotari, cuius tenor est talis:

Leo episcopus seruus seruorum Dei, uenerabili fratri uirobono Tuscanensi episcopo eiusque successoribus  in perpetuum.

Conuenit apostolico moderamini pia religione pollentibus beniuola compassione succurrere, et poscentium animis alacri deuotione impertire assensum, ut ex hoc diuina nobis remuneratio ascribatur. Ideoque, quia tua fraternitas humiliter postulauit a nobis quatenus episcopum Sancte Tuscanensis Ecclesie cum plebibus, ecclesiis, capellis, fundis, casalibus, massis, uillis, terris, uineis, curtibus, et siluis, uel omnibus que sunt in dominio eiusdem episcopii, tibi tuisque successoribus confirmaremus atque corroboraremus in perpetuum, secundum iura predecessorum tuorum, inclinati precibus tuis, per huius precepti seriem prefatum  episcopatum Tuscanensem confirmamus atque corroboramus tibi cum omnibus sibi pertinentibus, uidelicet in eamdem ciuitatem que Tuscana uocatur in gyro et in circuitu episcopii, siue per totam ipsam ciuitatem, curtes cum domibus, plurimisque casalinis, quemadmodum tue retines potestati, atque ecclesiam Sancti Quirici cum domibus et cellis in circuitu suo, et a foris eamdem ciuitatem, uineis, terris, fundis, casalibus, molendinis, ubicunque eidem ecclesie competunt uel competere possunt. Confirmamus etiam tibi in eadem ciuitate ecclesiam Sancte Dei Genitricis semperque uirginis Marie Domine nostre, que olim caput episcopii exstitit, et nunc plebs facta est, cum domibus, cellis, uineis, pratis, siluis, atque mercatum usque  in portam eiusdem ciuitatis, cum omnibus ei pertinentibus, uidelicet casis et hortis et cum omni sua conuenientia. Montem Sancti Hermetis cum domibus et hortis, ecclesiam Sancti Michelis archangeli iuxta fluuium Masclam cum fundis et casalibus suis, terris, hortis et siluis, cum angaralibus et tributariis suis, ecclesiam Sancte Christine, cum siluis, casalibus, pratis et uineis, fundum qui uocatur Casanouula, cum ponticulo et riuo Sancti Pauli; fundum Ancaranulam, uel si quis aliis uocabulis nuncupatur, cum omni eorum pertinentia uel adiacentia pariter et duorum fundorum qui uocantur Octiganum, Algorum, cum omni eorum integritate; seu et fundum qui dicitur Atteuile, cum sua conuenientia, sicuti transit longe lateque  usque ad canam Gundimarii. Ecclesiam Sancte Christine in ualle, et ecclesiam Sancte Restitute, que sunt iuxta fluuium Martam, cum omnibus eorum pertinentiis: imo et fundum qui uocatur Planum de Mola cum terris cultis et incultis, et cum omnibus ei pertinentibus. In fluuio Mascle aquimulos sex, et in fluuio Marta tres, cum omni conuenientia. In fundo qui uocatur Fontana Guaralda hortos quindecim. Montem qui nuncupatur uinea montana, cum plagis et appendiciis suis. Montascinum, Montemtremitum, Solonianum, uallem Ingonis, cum uineis, terris, et omnibus eorum pertinentiis, massaritiis, tributariis, siue angaralibus ibidem residentibus. Fundum Petrelle, fundum Muratula, uallem de Corneto, fundum qui uocatur  Doliolum, fundum Marilian, fundum qui dicitur Mola, uallem que dicitur de Nasso, montem Supponis, cum terris, pratis, siluis, uineis, hortis, paludibus, et pantanis, atque perennibus edificiis parietinis, attignis, adiunctis, adiacentibusque eorum, uel cum omnibus eorum pertinentiis. uallem de uico, cum uineis et terris; fundum Sarnanum, cum ecclesia Sancte Ruffine, et fundum Maluanum, pariterque Cauam scameratam, et Cauam caprilem, cum omnibus eorum pertinentiis. uillam que uocatur Peturanum, cum ecclesia Sancti Angeli infra se et terris, incensariis quoque ac tributariis ibidem residentibus, uel cum omnibus eius pertinentiis. Item et plebem Sancti Martini que est supra Sutrium, cum uineis, terris siluis, massaritiis  et tributariis ibidem commorantibus, uel cum omnibus eius pertinentiis. Fundum qui dicitur Capecelo, fundum Fuscignanum, fundum Landenam, fundum Caiolum, uallem Guidonis longe lateque usque ad ripam, fundum Petella, fundum qui dicitur Cartafago cum uineis, terris, et siluis, sicut extenditur usque ad fluuium Martam, scilicet usque ad uadum Prandonis. Confirmamus etiam tibi tuisque successoribus plebem Sancti Andree in Foro, et plebem Sancti Martini in Columnate, et plebem Sancti Herasmi secus littus maris iuxta Montem altum, cum domibus, cellis seu curtibus, fundis et casalibus eorum, quorumcunque uocabulis nuncupantur, famulis et famulabus ibidem residentibus  et in tuo seruitio et ditione permanentibus, uel cum omnibus eius pertinentiis; simulque et plebem Sancti Sabastiani in Arenula, cum duobus fundis, uidelicet Storatianum et Fabritianum, fundum qui uocatur Cauonis, fundum Ruginorula, fundum Carualiolum, fundum Corgitellum, fundum Morazzanum, nec non et fundum Formelle. Omnia uero cum finibus, terminis, limitibusque eorum, terris, campis, pratis, pascuis, siluis, uineis, domibus, curtibus, massaritiis, incensariis, tributariis ibidem residentibus, et cum omnibus eis adiacentibus uel pertinentibus. In finibus uero maritime, territorio Corgnetanensi, fundum qui uocatur Poppe Lupuli inde inde, cum terris cultis et incultis, qui est secus fluuium Martam, et  cum omnibus eius pertinentiis. Item et fundum qui uocatur Poppe Sancte Marie, cum terris cultis et incultis, plagiis quoque, et appendiciis suis, uel cum omnibus eius pertinentiis atque Poppe iuxta Waldimandiam, et terras Sancti Stephani, cum omni eorum conuenientia, fundum qui uocatur Tureranzanula cum integritate sua. Plebem Sancte Marie que posita est in Terquinio, cum uineis, terris, pratis et cum omnibus suis pertinentiis. In Ancarana fundos quatuor, uidelicet montem uulpium, Bultten et Saccali, cum poppis eorum ex utraque parte fluuii Marte, et cum omnibus eorum conuenientiis. Fundum qui uocatur Fultona inde inde, cum suis omnibus pertinentiis. Porro confirmamus tibi tuoque episcopio, infra ciuitatem que nuncupatur Orcle uidelicet  plebem Sancti Petri cum duabus ecclesiis Sancti Ioannis et Sancti Angeli, cum curtibus, domibus in eadem ciuitate et aforis ciuitatem, terris, uineis, hortis, campis, pratis, siluis, riuis, molendinis, aquarumque decursibus, uel cum omnibus sibi pertinentibus, imo et casalem Sancti Petri, et ecclesiam Sancti Sebastiani, cum fundis et casalibus suis et omnibus eorum conuenientiis, pariterque ecclesiam Sancti Angeli ad Petram fictam, cum uineis, terris et omni sua conuenientia. Simili modo concedimus et confirmamus tibi, carissime frater uirbone, massam que nuncupatur Campi, cum ecclesia Sancte Marie infra se, et fundum qui uocatur Caui maiore et alium qui uocatur minore, cum terris, uineis, massaritiis, angarialibus, tributariis, incensariis,  et cum omni datione et persolutione quam tuis antecessoribus soliti sunt persoluere, et cum omnibus eius pertinentiis.

Preterea et inde inde medietatem de massa que uocatur Forum Casii, cum uineis, terris, siluis, fundis, casalibus, curtibus, domibus, famulis et famulabus et omnibus suis pertinentiis. Pari modo et massam que uocatur Mazzanum, inde inde, cum plebe Sancti Stephani, cum uineis, terris seu familiis, et cum sua omni conuenientia, atque trium unciarum ex altera medietate suprascripte masse foro Cassii, cum famulis et famulabus suis, seu casalibus, siluis, domibus, curtibus, et hortis, uidelicet et horum fundorum Massam Lutiam, Cisoranum,  Atteuile, Sippizzanum, Casale, Pastorinanum, Fraginanum, uallem Petracii, furcule episcopii, Gemulo, Peculiare, Paparanum, Fornillum, Carnarum, Calianum, planum de lupo, et aliud planum, cryptam Moraldi, Caiolum, Restrictum, uilianellum monachorum, Menorellam, Fonticela, uallem de Puzzu, montem Maurum, cum omnibus eorum adiacentiis uel pertinentiis atque colonis et colonabus ibi residentibus. Curtem Sancti Laurentii, que nuncupatur synodochium, Cataassim cum fundis et casalibus suis, uineis quoque, terris seruis, ancillis, massaritiis, tributariis, et cum suis omnibus pertinentiis. Infra castrum quod dicitur uitterbium plebem Sancti Laurentii cum ecclesia Sancti Michelis archangeli, cum domibus, curtibus infra  ipsum Castellum et aforis, fundis, casalibus, terris, uineis, ortis, aquimolis, riuis, campis, pratis, siluis et omni eorum pertinentia. Enimuero per predia ipsius castri uiterbii plebem Sancti Petri in uico Palenzano, cum suis ecclesiis Sanctorum Iulii et ualentini. Plebem Sancti Andree in campo cum ecclesia Sancti Abundii, ecclesiam Sancte Lucie in Solo cocto. Omnes uero cum fundis et casalibus eorum, terris, uineis, pratis, siluis, domibus, curtibus et hortis, famulis et famulabus ibidem residentibus, massaritiis, tributariis, incensariis, angarialibusque eorum, et cum eorum conuenientiis, simulque decem et nouem fundorum, uidelicet Quinzanum, Cardoni, Polleianum, Latrinulam, Maternum,  uallem Folianensem, Antonianum, Lucianum, Silianum, Auenule, Messurianum, Cauoni, Curtem de Folianellis, Cauam de Sonsa, uicum Renai, Occani, Pastrinianum, Stratilianum, uicum Orazanum, cum domibus, curtibus, hortis, fundis, casalibus, uineis, terris, campis, pratis, siluis, attiguis, adiunctis adiacentiisque eorum, cum omnibus eorum conuenientiis, tributariis, angarialibus et incensariis suis. Plebem Sancti Donati qui uocatur  . . . cum fundis et casalibus suis, uidelicet Cortonula, Cardoni, montem Auerso, Recisam, Nouelletam, et uallem Reginam, cum omnibus eorum pertinentiis. Plebem Sancti Laurentii in Palmule cum ecclesia Sancte Lucie et Sancti Euticii, cum uillis, fundis, casalibus, domibus, curtibus, hortis, oliuetis, et fundum  qui uocatur Alzanum et Tucinam, cum terris, campis pratis, pascuis, siluis, famulis famulabus inibi permanentibus et cum omni iure et ditione eorum. Imo et curtem Sancti Saluatoris que stat iuxta latum Bulsini in territorio Mantano, cum terris, siluis, uineis, fundis, casalibus, et cum piscatione laci ipsius; quantum residentes ipsius curtis possunt piscari, sicut tui antecessores obtinuerunt. Certissime igitur corroboramus et modis omnibus confirmamus tibi, dilecte et amabilis frater uirbone episcope, tuisque posteris episcopis tuo in episcopio succedentibus plebem Sancti Petri in uico Pergulata secus suprascriptum lacum, cum omnibus ecclesiis,  fundis et casalibus suis, uidelicet ecclesiam Sancte Marie in Rumiliano ecclesiam Sancte Agnes, ecclesiam Sancti Pancratii in Nucerino, ecclesiam Sancti Andree in Campo, ecclesiam Sancte Marie ubi corpus Beati Flauiani martyris requiescit, cum casale et burgo suo in circuitu et gyro eius, una cum omni eorum adiacentia uel pertinentiis, uidelicet domibus, curtibus, hortis, terris, uineis, fundis, casalibus, campis, pratis, pascuis, siluis, castanetis, montibus, collibus, plagiis, planitiis, cum incensariis, tributariis, et angarialibus eorum, uel cum omnibus eorum iure pertinentibus. Itemque et fundorum horum, uallem episcopii, montem Flasconis inde inde, uallem Sancte Lucie, uallem Oriani, et Zuzzanum, planum rotundum, cum omnibus eorum  adiacentia uel pertinentiis, insuper terris, uineis, que reiacere uidentur a capite burgi suprascripte Sancte Marie usque ad uiam Tuscane, denique et uicum qui cognominatur Quarantianum inde inde, cum ecclesiis, curtibus, domibus quoque et cryptis, multisque familiis, et cum omnibus suis pertinentiis. Infra lacum nominatum qui uocatur Bulsinus, insulam que cognominatur Martana, cum monasterio Sancti Stephani, et cum eorum omnibus pertinentiis. Plebem Sancti Andree secus fluuium Mart. cum suis ecclesiis Sancti uiti, Sancti Ioannis, Sanctique Laurentii, cum casis, curtibus, hortis uineis, fundis, casalibus, molendinis, piscariis, cannariis; et medietatem de ipso fluuio ad molendinos rigandos  in multis locis, una cum colonis et colonabus ibidem residentibus, uel omnibus eius pertinentiis. Simulque et horum fundorum, uidelicet Caiolum, uallicellas, Siluabubla, planum de Fontana, Mergonem, Metatam, Cazzanum, Metianum, planum Sancti uiti, montem Sancti Andree, et Catillianum, una cum omnibus eorum adiacentiis uel pertinentiis, terris, campis, pratis, uineis, siluis, casis, curtibus, seruis, et ancillis, massaritiis, tributariis ibidem commorantibus. Massam que dicitur  . . . cum plebe Sancti Ioannis infra se, que est supra fluuium Mart. cum uineis, terris, fundis, casalibus, atque angarialibus suis, et incensariis, cum suis conuenientiis. Massam que uocatur uicum Marianum, cum plebe Sancti Ioannis, eorumque fundorum, scilicet Rizzolanum,  pratum poppe Lupuli, Caium flaianum, Finianum, Sclapplanum, pratum longum, et Stonum, cum domibus, curtibus, terris, hortis, uineis, campis, pratis, siluis, massaritiis et tributariis, uel cum omni eorum pertinentia, atque fundum qui uocatur Amitinum, cum casis, curtibus ecclesiis, domibus, terris, uineis, casalibus, et cum omni eorum competentia, una cum famulis et famulabus ibidem residentibus. Fundum qui dicitur campus de Pinis, cum plebe Sancti  . . . . iuxta lacum, cum terris, uineis, et sua pertinentia. Massam que cognominatur Olenzana, cum ecclesiis Sancte Marie, Sancti Ioannis, et Sancti Felicis, cum fundis et casalibus  eorum, et cum omni eorum pertinentia, nec non et ecclesiam Sancti Cassiani, cum curte Sancti Ambrosii, qui positus est in Feruleto, cum fundis et casalibus eorum, terris, campis, pratis, uineis, hortis, siluis, colonis, colonabusque ibidem residentibus, et cum omnibus ei pertinentibus. Fundum qui uocatur Septinianum cum omni sua pertinentia. In territorio Castren, fundorum duorum, scilicet Amponianum et Astronianum, cum eorum conuenientiis. In sala trium fundorum, uicoualle, Paternum, et Tulizanum, cum domibus, curtibus, uineis, terris, campis, pratis, pascuis et omnibus eorum pertinentiis, atque plebem Sancti Laurentii que nuncupatur Intrintilianum, cum fundis et casalibus et suis omnibus pertinentiis. Massam que  cognominatur Soranum cum fundis et casalibus suis et omni integritate sua. Confirmamus etiam et corroboramus tibi, amantissime frater, tuum episcopatum Tuscanensem cum terris, omnibus ecclesiis et monasteriis quorum infra subscriptos affines esse uidentur, et in futuro construentur, tam per urbes et castella quam etiam per diuersa oppida, massas, burgos et uillas, cum districtione omnium ecclesiarum et uenerabilium locorum, presbyterorum et monachorum, quatenus per te tueantur et secundum sanctorum Patrum canones defensentur et ordinentur. Incipientibus uero a finibus tui episcopatus, scilicet a mari magno et inde per fluuium Minionem, sicuti recte extenditur in crypta S. Pancratii, et sicuti recte extenditur in pedem Leuprandii, qui est inter  territorium Orclanum et Bledanum, et recte pergit ad Cauam Fardengam, et inde transit ad Butten, aqueductus que est in strata Beati Petri apostoli, et inde pergit in cacumine montis qui dicitur Folianum, et sicut uadit uia per ipsum montem in Ciuitellis, et uenit in Staphile, qui diuidit inter Ortem et comitatum uiterbiensem, et sicut uenit in locum Plancule et uadit inter territorium uiterbiense et Polimartiense, et deinde pergit usque ad Petram fictam, et inde uenit ad Riuum sanguinarium, et pergit ad riuum qui uocatur Arlinus ad Mausileum, et deinde uadit per lacum ad Mausileum quod est in campo Rosano, et deinde uenit per ecclesiam Sancti Maximi, et deinde uenit in Sanctum Bartholomeum,  qui positus est in Marsuano, et deinde uenit in Septinianum, et abinde in Musileum Caninum et inde pergit in Canestrasi, et sicuti intrat in Tamone, et ipse Tamo intrat in Armine, et sic currit in mare. Infra quos fines sunt plebes suprascripte, monasteria, ciuitates, castella, hereditates, ac territoria diuersa, et si quid aliud inter hos fines concluditur quod ad ipsum tuum episcopatum aliquo modo possit pertinere, a presenti quinta indictione tibi tuisque successoribus in perpetuum confirmamus et corroboramus, sancientes apostolica censura sub diuini iudicii attestatione et anathematis interdicto ut nullus unquam presumat, cuiuscunque sit dignitatis preditus potestate, uel etiam quecunque magna paruaque persona, ex omnibus  que superius leguntur quoquo modo auferre a tuo episcopio aut contrarietatem facere. Si quis autem, quod non optamus, nefario ausu tentauerit iis que a nobis ad laudem Dei pro stabilitate iam dicti tui episcopatus statuta sunt refragari aut in quoquam transgredi, sciat se anathematis uinculo innodatum et cum diabolo et eius atrocissimis pompis atque Iudas traditore Domini nostri Iesu Christi eterni incendii supplicio concremandum. At uero qui pio intuitu obseruator et in omnibus exstiterit custodiens huius nostri apostolici constituti ad cultum Dei respicientis, benedictionis gratiam a misericordissimo Domino Deo nostro multipliciter consequatur, et uite eterne particeps effici mereatur. Scriptum per manus Nicolai notarii atque regionarii  et scriniarii sancte nostre Romane Ecclesie, mense Februario, indict. u. Bene ualete.

Datum uIII Kal. Martis per manum Leonis primicerii summe apostolice sedis, anno Deo propitio pontificatus domini nostri Leonis pape Iu in sacratissima sede beati Petri apostoli sexto, mense et indict. suprascripta u.

Datum Corneti, Iu Kal. Nouembris, anno decimo.



CXLIII. CALARITANENSI ARCHIEPISCOPO. Ut latas contra nonnullos sententias faciat publicari. 

Illis es merito comparandus de quibus inquit propheta: Canes muti sunt non ualentes latrare , cum graues et grandes subditorum excessus  non solum corrigere negligas, sed etiam corrigere pretermittis, sicut ex eo colligitur euidenter quod incestuosam copulam a nobis inhibitam inter filiam marchionis de Massa et Hugonem de Basso conniuentibus oculis contrahi permisisti. Sed et illis potes merito comparari de quibus ueritas ait: uulpes foueas habent et uolucres celi nidos , cum dolositates exerceas sub specie honestatis, sicut in negotio Gallurensi comperimus te fecisse. Putabamus quidem oculum tuum simplicem esse, nullam tenebrarum partem habentem. Sed, quod dolentes referimus, angelus Satane transfigurauit se in angelum lucis, et sub ouina pelle lupina rabies se abscondit. Licet autem sis immemor et ingratus dilectionis  et gratie quam tibi studuimus exhibere, adhuc tamen experiri uolentes utrum in te aliqua deuotionis et obedientie scintilla remanserit per ap. t. s. dis. prec. m. q. prefatos marchionem et Hug. de Basso diligenter moneas et inducas ut prelibatam incestuosam copulam omnino dissoluant, ac sententias excommunicationis et interdicti latas auctoritate nostra in dominas et terram Galluris, nec non et Lambertum Pisanum, solemniter innoues et declares, teque usque ad festum Resurrectionis Dominice proximo uenturum apostolico conspectui representes. Alioquin extunc scias te ab officio pontificali suspensum.

Datum Corneti, uI Kal. Nouemb. anno decimo.



CXLIu. ARCHIEPISCOPIS ET EPISCOPIS ET ALIIS ECCLESIARUM PRAELATIS ET UNIuERSIS CLERICIS IN REGNO ARAGONIAE CONSTITUTIS. De libertate electionum episcopalium. 


 Solet annuere, etc., usque impertiri. In litteris siquidem char. in C. fil. n. Petri illustris regis Aragonum sic de uerbo ad uerbum perspeximus contineri. Petrus Dei gratia rex Aragonen. Comes Barchinonen. et dominus Montis pessulani uenerabilibus in Christo Terraconen. archiepiscopo et uniuersis episcopis, abbatibus, ceterisque ecclesiarum prelatis et eorum conuentibus in regno et dominio nostro constitutis, eternam in Domino salutem.

 Regi regum, per quem reges regnant, reuerentiam debitam exhibentes, et sponse eius, sancte uidelicet Ecclesie, integram libertatem conseruare uolentes, pessimam consuetudinem a nobis hactenus obseruatam, qua electionem prelatorum sine nostro consilio et assensu procedere non permittebamus, amore Dei et sancte Ecclesie et pro remedio anime nostre et parentum nostrorum relaxamus, uobisque et uniuersis successoribus uestris et conuentibus in omni iuridictione nostra constitutis liberam eligendi facultatem per nos et per omnes successores nostros, assensu regio minime requisito, in perpetuum indulgemus, hoc solum nobis et successoribus nostris reseruantes, ut libere et canonice electus in signum regie fidelitatis nobis et  successoribus nostris debeat presentari. Nos igitur deuotionem regiam in Domino commendantes, et approbantes in hac parte statutum ipsius, illud auctoritate apostolica confirmamus et presentis scripti patrocinio communimus. Nulli ergo . . . nostre confirmationis, etc. Si quis autem, etc.

Datum Corneti, III Kal. Nouembr., anno decimo.



CXLu. ABBATI ET CONuENTUI S. MARTINI DE MONTE. De reuocandis alienationibus monasterii 

Ne causa sententiali calculo diffinita in recidiue contentionis scrupulum relabatur, iudicialis diffinitio atramentali debet calamo exarari. Presentibus  ergo litteris innotescat quod nos auditis et intellectis attestationibus, instrumentis, et allegationibus uniuersis propositis coram nobis in causa que uertebatur inter economum uestrum ex parte una et Fortiguerram ac Raynucium filium Poli Guiddoti ciues uitterbienses ex altera super accasamentis quondam Tornampart. et terris de Risiare ac Salicis cum molendino ubi facta est gualkeria, sententiam Iacobi et Matthei iudicum uitterbien. contra monasterium inique prolatam omnino cassamus, et sententiam a uen. f. n. R. ciuitatis Castellanensis episcopo et P. Ismelis tunc abbate Sancti Andree contra prefatos ciues minus prouide promulgatam  corrigimus in hunc modum, uidelicet quod, cum constet monasterium uestrum in uenditione predictarum rerum ultra dimidiam iusti pretii fuisse deceptum, prefati ciues aut recepto pretio possessiones restituant memoratas, aut suppleant quantum legitime ostendetur tempore uenditionis iusto pretio defuisse. Nulli ergo . . . nostre diffinitionis, etc. . . Si quis autem, etc.

Datum, ut in alia.



CXLuI. LUNDENSI ARCHIEPISCOPO. De clerico per saltum promoto. 

Per tuas nobis litteras intimasti quod tempore bo. me. predecessoris tui clericus quidam consilio cuiusdam  sacerdotis, quem familiarem habebat, ut ad sacros ordines minis acceleraret inductus, cum esset acolytus, subdiaconatus ordine pretermisso, presumptuose se fecit in diaconum promoueri; qui, postmodum penitentia ductus delictum suum cuidam presbytero patefecit; a quo fuit eidem iniunctum ut in aliquo monasterio sub regulari habitu Domino ministraret; ubi cum per annos aliquot permansisset, super predicto excessu quemdam duxit episcopum iterum consulendum, qui nichil eidem iniungens delictum huiusmodi tuo iudicio reseruauit. Tu uero ipsi postmodum iniunxisti ne in diaconatus officio ministraret, donec quid super hoc esset agendum nostre suscepisset beneplacitum uoluntatis,  ipsumque iterum in alio monasterio collocans nobis humiliter supplicasti ut cum eo misericorditer agere dignaremur. Nos igitur de tua discretione gerentes fiduciam pleniorem f. t. p. A. sc. m. quatenus, si alias propria sibi merita suffragantur, ipsum suscipere faciens subdiaconatus ordinem, quem omisit, eidem postmodum auctoritate nostra dispensatiue licentiam tribuas, in diaconatus officio ministrandi.

Datum Tuscan., XIu Kal. Nouemb., anno decimo.



CXLuII. EIDEM. De electione archiepiscopi Upsalensis. 

Tam per litteras tuas quam char. in. C. fil. n. S. Sueth. regis illustris et uen. f. n. suffraganeorum,  et dil. fil. capituli Ecclesie Upsalen. et aliorum multorum accepimus quod bo. me. archiepiscopo Upsalen. uiam uniuerse carnis ingresso, dicta Ecclesia, tum propter tue peregrinationis absentiam, tum etiam propter insolentiam regionis, diu mansit pastoris officio uiduata, sed nunc Spiritus sancti gratia inspirante in quemdam predicti regis capellanum u. nomine uirum utique litterarum et ornatum moribus, et, ut credis, uirtutibus decoratum, clerus et populus consensu et petitione unanimi conuenerunt. Sed, quia de legitimo non est matrimonio procreatus, ipsum, sicut uir prouidus et honestus, in eisdem litteris non electum, sed potius  ad episcopale uocatum officium nominasti, humiliter supplicans, ut quia, quantum humano constare potest iudicio, persona satis uidetur idonea, et cleri electione, regis consensu, ac populi petitione uocata, cum eo dispensare misericorditer dignaremur, proponens quod nisi expediret Ecclesie memorate, ac regem et populum crederes propter hoc maxime ad fauorem Ecclesie inducendum, libertatem quoque ipsius per hoc nichilominus conseruandam, pro eo nullatenus porrigeres preces tuas, cum nulla Ecclesia sit in mundi partibus constituta que tantum propter insolentiam populi iugo subiaceat seruitutis. Nobis autem cum fratribus nostris super hoc habentibus diligentem tractatum, multa incerta et dubia occurrerunt, tum quia ignoramus quantum  idem u. defectum in natalibus patiatur, cum multiplex super hoc considerationis delectus debeat adhiberi, tum quia nobis non constat utrum prouincia Upsallen. tantum defectum sustineat in personis quoad archiepiscopale officium assumendum alia persona non possit in ea magis idonea inueniri. Accedit ad hec quod, cum in ipsa prouincia presbyteri ex praua consuetudine mulieres sibi non metuant matrimonialiter copulare, si huiusmodi consuetudinem intendis de ipsa, sicut accepimus, exstirpare, indecens esset pariter et absurdum ut ad tantum officium talis assumeretur persona qua in exemplum deducta, tuum posset propositum impediri. Nos igitur, attendentes quod in talibus urgens necessitas et euidens utilitas dispensationis gratiam  promerentur, honestati ac discretioni tue, de qua plenam fiduciam obtinemus, per ap. sc. m. q. circumstantiis studiose pensatis, Deum habens pre oculis, auctoritate nostra circa confirmationem postulationis ipsius et postmodum consecrationem procedas sicut ad diuini nominis gloriam et Christiane religionis profectum uideris procedendum. Ad hec, propter deuotionem tuam et necessitatem Ecclesie Upsallensis nec non et remotionem loci, ne ipsa Ecclesia fatigetur laboribus et expensis, pallium de beati Petri corpore sumptum plenitudinem uidelicet pontificalis officii, tibi transmittimus; ut si forte ad dispensandum uideris procedendum, illud eidem conferas sub forma quam tibi sub  bulla nostra mittimus interclusam. Alioquin ipsum ad nos remittere non postponas.

Datum Corneti, uIII Kal. Nouembris, anno decimo.



CXLuIII. P. ARCHIPRESBYTERO ET CANONICIS SANCTI XISTI uITTERBIEN. Confirmatur quedam concordia. 

Inter uos et uen. f. n. Raynerium uitterbien. episcopum suborto scrupulo questionis super quarta decimarum, mortuariorum, procurationibus, oblationibus, synodatico et quibusdam aliis iuribus episcopalibus, que a uestra Ecclesia idem episcopus tanquam sibi debita requirebat tandem, post publicationem  testium et exhibitionem instrumentorum, in talem concordiam nobis mediantibus amicabiliter conuenistis ut tam uos quam successores uestri non nisi in quarta decimarum et mortuariorum eidem episcopo et eius successoribus teneamini respondere, ab aliis autem prestationibus et seruitiis eadem ecclesia libera sit penitus et immunis, salua in omnibus obedientia et reuerentia quam ei tanquam episcopo uestro et successoribus eius debetis in spiritualibus exhibere; de iis uero, que uobis oblati uestri de cetero sani donauerint inter uiuos, nullam eidem episcopo uel successoribus suis cogamini tribuere portionem. Nos igitur eamdem concordiam approbantes, ipsam auctoritate apostolica confirmamus et pre. sc. p. co. Nulli ergo . . . .  nostre confirmationis, etc. Si quis autem, etc.

Datum Sutrii, XuIII Kal. Dec. anno decimo.



CXLIX. ILLUSTRI REGI FRANCORUM. Indulgentie concesse pugnantibus aduersus Albigenses. 

Inueterata prauitatis heretice corruptela, que succrescit assidue in partibus Tolosanis, fetus non desinit parere monstruosos, per quos in alios corruptione proprie uesanie deriuata, reuiuiscit instanter et pullulat detestabilis successio damnatorum, qui de sue uanitatis adinuentionibus gloriantes, dogmata recte fidei aspernantur, et eo amplius predicatam sibi ueritatem obaudiunt quo,  dum abyssus abyssum inuocat, et nox nocti indicat scientiam, confictam sui mendacii falsitatem aliis liberius suggerentes, sese considerant in suis falsis assertionibus singulares. Hi nimirum habentes iuxta uerbum Apostoli speciem pietatis, uirtutem autem eius penitus abnegantes, sub religionis imagine, quam se solos habere fatentur, multos incautos dulcedine uerborum illiciunt, et reddunt suis malitiis uniformes. Hos utique in libro Sapientie mulier illa designat que ornatu meretricio preparata proclamat: Intexui funibus lectum meum, tapetibus pictis straui . Heretici siquidem celestium uerborum contextu et ornatu eloquentie picturato salubre auditoribus stratum separare promittunt,  in quo a tumultu uitiorum libero corde quiescant, sed locum potius perditioni construunt funibus peccatorum, propter quod dicitur per Prophetam: uaccas Betzhauen coluerunt habitatores Samarie . Heretici namque, qui habitare se in Samaria, id est in mandatorum Dei custodia mentiuntur, cum legem Dei non intelligant, sed impugnent, lasciuas sectas multiplicis nouitatis et erroris enutriunt. Sed, cum in presenti uel in futuro penam sue nequitie debitam patientur, lugebit populus super eos. Dominus etenim iuxta uerbum propheticum tam domum estiuam quam domum percutiet hiemalem, et domus eburnee deperibunt, qui tam eos qui, estuantes feruore lasciuie, uoluptatibus carnis inseruiunt, et qui, ut religiosi ab hominibus  habeantur, a quibusdam uitiis abstinendo macerant carnem suam, quam illos etiam qui politis sermonibus ad deceptionem simplicium falsa confingunt, percutiet Dominus et disperget, faciens eorum memoriam cum sonitu deperire. Licet autem ad corrigendum hoc pessimum genus hominum in tuo regno degentium, qui ad subuersionem Christiane fidei de uanitate conueniunt in idipsum, et ad eorumdem multimode dolositatis imagines in nichilum redigendas operam dederimus multoties et per multos, ipsi tamen in reprobum sensum dati nec propositas rationes attendunt, nec terrentur comminationibus, nec possunt blanditiis deliniri. Ideoque, cum ferro abscidenda sint uulnera que fomentorum non sentiunt medicinam, et qui correctionem  ecclesiasticam uilipendunt brachio, sint secularis potentie comprimendi, auxilium tuum, fili carissime, inuocandum duximus ad uindicandum iniuriam Iesu Christi et capiendas uulpeculas que uineam Domini Sabaoth non cessant in simplicibus demoliri, serenitatem regiam monentes attentius et exhortantes in Domino, in remissionem tibi peccaminum iniungentes, quatenus ad exstirpandos tam degeneres palmites, qui missis radicibus in profundum labruscos generant et non uuas, ad eliminandam quoque spurcitiam tam nociuam accingaris uiriliter et potenter, ut et fidei tue puritas, quam tanquam princeps catholicus seruas in mente, strenuis actibus in opere declaretur, et heretice perfidie sectatores potentie tue uirtute contriti ad  ueritatis notitiam saltem inter afflictiones bellicas reducantur. Quanto enim Dominus Deus tuus in regni tui perturbationibus tibi benignus astitit et dedit exitum gloriosum, terram tuam in tranquillitatis quiete ponendo, tanto inimicis eius et Ecclesie sue te conuenit robustius obuiare. Nos enim, ut securius his possis intendere, terram tuam et homines tuos ac eorum bona interim sub B. Petri et nostra protectione suscipimus, et, si quis, quod non credimus, te uel tuos nequiter molestare presumeret, tantam iniuriam, quam reputaremus sedi apostolice principaliter irrogatam, curaremus per cen. canonicam uindicare. uolumus insuper ut ipsorum hereticorum bona omnia publicentur, et tam tibi uel in persona propria laboranti, uel necessarium  auxilium impendenti, quam hominibus terre tue, qui contra perfidos arma susceperint expugnandos, illa ualeat remissio peccatorum quam his qui laborant pro terre sancte subsidio duximus indulgendam; cuius necessitatis te ac illos uolumus esse memores, ne contingat illius impedire succursum.

Datum Rome apud S. Petrum, Xu Kal. Decemb. an. decimo.

In eumdem fere modum uniuersis comitibus, baronibus et militibus, et uniuersis Christi fidelibus in regno Francie constitutis. Eadem dat.

In eumdem fere modum . . . Trecen. et . . . uiromanden. et . . . Blesen. comitissis. Eadem dat.

 In eumdem fere modum . . . comiti Barren. Eadem dat.

In eumdem fere modum . . . duci Burgundie et . . . Niuernen. et . . . Drocen. comitibus et No. ui. G. de Donpierra. Eadem dat.



CL. W. EPISCOPO SANCTI ANDREAE. De supplenda negligentia patronorum. 

In nostra presentia tua proposuit fraternitas conquerendo quod cum quidam monachi et alii uiri religiosi quasdam parochiales ecclesias in tua diecesi teneant ad usus proprios deputatas, et in quibusdam aliis, pro quibus annuum censum accipiunt,  ius obtineant patronatus, cum easdem ecclesias uacare contingit, capellanos et alios clericos instituendos ibidem tibi, prout de iure tenentur, negligunt presentare. Unde nobis humiliter supplicasti ut tibi super hoc dignaremur utiliter prouidere. Quocirca fraternitati tue auctoritate presentium indulgemus quatenus, si predicti religiosi uiri, uacantibus ecclesiis que predictis modis ad ipsos pertinere noscuntur, tibi, prout de iure tenentur, capellanos uel clericos infra tempus a canonibus diffinitum malitiose presentare contempserint, tu eisdem ecclesiis de personis idoneis prouidendi liberam auct. nostra suffultus sub. cuiuslibet contrad. et app. ob. habeas facultatem, ita tamen ut propter hoc nullum eis preiudicium generetur.

 Datum Sutrii, Id. Nouembr., anno decimo.



CLI. EPISCOPO PARISIENSI. Numerus magistrorum theologorum academie Parisiensis definitur. 

Sicut expedire credimus ut apud ciuitatem Parisiensem, ad quam pro sacre pagine disciplina celebris recursus habetur, theologorum sit copia magistrorum, qui paruulis petentibus panem frangant, et esurientes animas reficiant pabulo uerbi Dei, sic etiam decens est ut ipsorum numerositas refrenetur, ne forsitan propter onerosam multitudinem, que nichil habet honesti, uel uilescat eorum officium, uel minus composite impleatur, cum Deus omnia  fecerit in numero, pondere, ac mensura. Hac igitur consideratione prudenter inducti, auct. pres. firmiter inhibemus ut Parisius magistrorum theologie numerus octonarium non transcendat, nisi forte multa necessitas uel utilitas hoc exposcat. Nulli ergo . . . nostre inhibitionis, etc. Si quis autem, etc.

Datum Sutrii, XuIII Kalendas Decembris, anno decimo.



CLII. EIDEM. Mandata de prouidendo quomodo in exsecutionem mittenda. 

Solet annuere, etc., usque impertiri. Cum igitur  examinationem quorumdam, qui a te uel pred. tuis ad sacros ordines sunt promoti, quibus prouideri mandamus in beneficio competenti, nonnunquam aliquibus committamus, auctoritate presentium firmiter inhibemus ne nisi te uel responsale tuo presente ad examinationem huiusmodi procedatur, ut contra examinandos tibi proponere liceat quidquid rationabiliter duxeris proponendum, ita quod per examinationem aliter attentatam nullum tibi preiudicium generetur, nisi forsan euocatus legitime in elusionem mandati nostri examinationi huiusmodi per te uel responsalem idoneum neglexeris interesse. Nulli ergo . . . nostre inhibitionis, etc. Si quis autem, etc.

Datum, ut in alia.



CLIII. EIDEM. Ne monachi singulares sint in monasteriis. 


Cum in Lateranen. concilio sit statutum ne monachi . . . fraternitati tue, de qua certam fiduciam gerimus per ap. sc. m. q., si quem monachum in aliqua ecclesia diecesana tibi lege subiecta singulariter inueneris habitare, ipsum mo. pre. per cen. CCC. app. re. compellas ut uel ad suum monasterium redeat, uel aliquem honestum fratrem secum habeat commorantem.

Datum, ut in alia.



CLIu. EIDEM. Ut monachos et clericos sue diecesis corrigat. 


Ad nostram noueris audientiam peruenisse quod tam a monachis et aliis uiris religiosis quam a clericis secularibus tue diecesis multa grauia committuntur, que, si non fuerint superioris lima correcta, grauiorum excessuum materiam ministrabunt. Licet autem ex iniuncto tibi presulatus officio in corrigendis subditorum excessibus iurisdictionem obtineas generalem, ut tamen auctoritate mandati nostri tue prouisionis officium liberius exsequaris, fraternitati tue, de qua firmam fiduciam gerimus, per ap. sc. m. q. tam circa uiros religiosos quam etiam clericos seculares tue iurisdictioni subiectos  corrigas, app. re., que uideris corrigenda, statuens ad reformationem ipsorum quod regulare fuerit et honestum.

Datum, ut in alia.



CLu. EIDEM. Datur illi potestas reformandi monasteria sue dieceseos. 

Licet Ecclesiarum omnium cura nobis immineat, pro monasteriorum tamen statu specialius nos oportet esse sollicitos, ne forsan in ipsis religionis obseruantia dissoluatur, quam nostris temporibus Domino disponente plantare cupimus et fouere. Sane, sicut nostro est apostolatui reseratum, in monasteriis  et aliis locis religiosis diecesana tibi lege subiectis in uictu, uestitu, conuersatione ac multis aliis grauitas negligitur regularis, et multa grauia committuntur ibidem, que cedunt non solum in animarum dispendium, sed etiam scandalum plurimorum. Fratres preterea locorum ipsorum contra sue professionis propositum retinere propria non formidant. Cum igitur hec, si uera sint, relinqui non debeant incorrecta, fraternitati tue, de qua certam fiduciam obtinemus, per ap. sc. m. q., super his et aliis inquisita plenius ueritate corrigas app. re. quecunque noueris corrigenda, statuens ibidem quod regulare fuerit et honestum.

Datum Rome apud S. Petrum, Xu Kal. Decemb., anno decimo



CLuI. EIDEM. De unione monasteriorum uallis Profunde et de Gyf. 


Ad aures nostras noueris peruenisse quod monasterium uallis Profunde in tua diecesi constitutum tanta rerum temporalium egestate grauatur ut sorores eiusdem loci nequeant de bonis ipsius monasterii sustentari, propter quod interdum, instigante humani generis inimico, pro necessariis acquirendis quedam minus licita imo grauia committere non uerentur. Quocirca fraternitati tue per ap. sc, m. q., si est ita, monasterium ipsum auctoritate nostra suffultus, sublato cuiusl. contrad. et app. ob. monasterio de Gyf tue diecesis, quod pari necessitate  laborat, adiungere studeas et unire.

Datum Rome apud S. Petrum, XIu Kal. Decemb. anno decimo.



CLuII. EPISCOPO PICTAuEN. Ut I. ad subdiaconatus ordinem promoueat. 

Ex insinuatione dil. fil. I. scholaris nos noueris accepisse quod olim mater sua in ipsius partus multis angustiis fatigata uotum uouit Domino quod quamcunque prolem susciperet, eam in sortem Dominicam deputaret, que, uolens postmodum adimplere promissum, eumdem I. fecit imbui litteralibus documentis et artibus liberalibus erudiri. uerum  idem I. a materna non discrepans uoluntate, cum minores ordines fuerit assecutus, a te instanter petiit ut eum in subdiaconum promoueres. Tu uero, licet habeat patrimonium de quo potest congrue sustentari, et quidam eius consanguineus ad ordinationem centum solidos annuos sibi fuerit paratus conferre, sicque honorifice ualeat uiuere de predictis, oblatis tamen precibus acquiescere recusasti. Nos autem pium eius propositum attendentes f. t. p. ap. sc. prec. m. q., si est ita, dummodo sit idoneus, promouere ipsum ad subdiaconatus ordinem non postponas.

Datum Rome apud S. Petrum, IX Kal. Decemb., anno decimo.



CLuIII. CIuIBUS ET UNIuERSO POPULO DERTUSENSI. Hortatur eos ut Ecclesiam Dertusensem reuereantur. 


Ad nostram audientiam uen. f. n. G. Dertusen. episcopo significante peruenit quod, cum pro eo quod decimas et primitias ad plenum soluere nolebatis, olim uos excommunicationis sententie subiecisset, in contemptum excommunicationis ipsius in cemeterio ecclesie presumpsistis fere centum corpora decedentium sepelire. Postmodum autem super ipsis decimis et primitiis iustitia mediante pro eodem episcopo sententia promulgata, promisistis uos mandato Ecclesie parituros interposito iuramento. uerum ab eodem episcopo postmodum absoluti, sicut  mandauerat, sepulta corpora extumulare curastis, uolentes contemptum pristinum taliter expiare. Sed, procedente, tempore aliqui uestrum conuersi retrorsum, et deuotionem ostensam in odium deducentes, in suarum perniciem animarum, ad suggestionem fratrum hospitalis Hamposte, apud eosdem, ecclesie memorate cemeterio derelicto, presumpserunt cum imterpositione fidei eligere sepulturam; per hoc ipsi ecclesie nitentes lesionem inferre. Tandem quidam ex eis ad conscientiam reducentes, et penitentiam uolentes agere de commisso, ipsi episcopo sunt confessi hoc ab ipsis fuisse pro sue damno Ecclesie attentatum; sed alii pertinaciter in excogitata malitia perseuerant. Quia uero indignum esse uidetur ut Dertusensis Ecclesia mater uestra, que  animas uestras spiritualibus reficit alimentis, uos non sentiat filios, sed priuignos, uniuersitatem uestram rogamus, monemus, et exhortamur in Domino, per apostolica uobis scripta precipiendo mandantes quatenus nonobstante huiusmodi iuramento, quod ex odio in damnum Dertusensis Ecclesie temere prestitistis, tam in uita quam morte more solito eamdem Ecclesiam honorantes, ad statum pristinum redeatis.

Datum Rome apud Sanctum Petrum, Iu Kal. Decembris anno decimo.



CLIX. UNIuERSIS EPISCOPIS PER ANGLIAM ET WALLIAM CONSTITUTIS. Hortatur eos ut libertatem ecclesiasticam tueantur. 


 Quanquam uirtus obedientie magna sit propter bona que sequuntur ex ipsa, mala tamen que de contraria sibi constat inobedientia prouenire, quodammodo magnificare uidentur eamdem; cum sicut collatio boni malum deterius decolorat, ita plerumque malum bono collatum, aliquid ei laudis adiungat. Inobedientia quippe de paradiso protoplastum eiecit; cui demum Christi obedientia, qui usque ad mortem factus est pro nobis obediens, formam serui accipiendo, subuenit. Denique, Chore natos, qui Moysi mandatis pertinaciter restiterunt, aperta tellus uiuos  absorsit; filiosque sacerdotis Heli, qui paterna monita contemnendo errorem suum corrigere neglexerunt, Philistheorum gladius interemit. Abrahe uero: Per memetipsum, inquit Dominus, iuraui, quia obedisti uoci mee tuo unigenito non parcendo, benedicam, tibi, et multiplicabo semen tuum ut stellas celi, et benedicentur in tuo semine omnes gentes . Puella quoque Rebecca, dum in adaquandis camelis humiliter obediuit, receptis inauribus et armillis Isaac meruit coniugio copulari. Ceterum ex sermone quem propheta loquitur ad populum contumacem ostenditur quod possit obediendo quisquam uel non obediendo mereri. Si uolueritis, inquit, et audieritis me, terre optima comedetis, quod si nolueritis, et me ad iracundiam prouocabitis, uos gladius deuorabit  . Samuel etiam dixisse legitur ad Saulem: Nunquid uult Dominus holocausta et uictimas, et non potius ut uoci obediatur ipsius? Obedientia enim melior est quam uictime, et auscultare magis quam adipem arietum immolare, quoniam quasi peccatum ariolandi est repugnare, et quasi scelus idololatrie, acquiescere nolle . Ne igitur in uitium inobedientie incidatis, uirtutem obedientie uos oportet fortiter retinere; qui nedum mandato ad hoc speciali compulsi, sed pro debito pastoralis officii uoluntarii defendere tenemini ecclesiasticam libertatem, et murum pro domo Domini uos opponere ascendentibus ex aduerso; ne, si uerbum Domini in ore uestro fuerit alligatum, et tanquam canes muti latrare non ualueritis,  seu potius nolueritis, ex illis effici uideamini de quibus dicitur per Prophetam: Filii Ephrem intendentes arcum et mittentes sagittas suas, conuersi sunt in die belli . Pro iustitia quippe pugnare non est uobis aliquatenus formidandum; quia beati qui persecutionem patiuntur propter iustitiam; quoniam cum probati fuerint, accipient coronam uite. Si qua ergo uobis immineat aduersitas propter ipsam, gaudendum est uobis potius quam tristandum, apostolorum exemplo, qui teste Scriptura: Gaudentes ibant a conspectu concilii, quoniam digni sunt habiti contumeliam pro nomine Iesu pati , cum gloriosum sit, non solum episcopo, sed etiam cuilibet Christiano, si propter causam non turpem, sed in Domino commendabilem affligatur, apostolo  Petro testante, qui dicit: Nemo patiatur ut fur; sed si benefacientes et benedicentes molestiam sustinetis, hoc est gratia apud Deum . Ecce pro defensione libertatis ecclesiastice iussio uobis imminet ut uestra obedientia nota fiat, et persecutio forsan instat, ut patientia uestra proximis innotescat. Si quis itaque timet transgressor effici, obedientiam saltem meticulosam impendet; qui uero sperat de ipsa premium, promeritoriam exhibebit eamdem. Persecutio deinde, si qua fuerit, probationem uobis inducet, ut aliis ad exemplum uestra fortitudo proficiat; et premium quidem conferet, ut quilibet iuxta modum afflictionis mensuram retributionis  acquirat. Proinde, si causam Christi ex corde agitis, ipse uirtutem et fortitudinem uobis dabit, ut diuinum timorem preferentes humano, celestem regem magis reuereamini quam terrenum, ipsumque cum illis qui sub eius cubito manu adulatrice puluillos consuunt non palpetis, et non solum in eo per quod auctoritatem Ecclesie in uacuum euacuare molitur non acquiescatis eidem, uerum etiam opportune sedulitatis instantia ipsum a tali proposito retrahatis, non dubitantes ad tempus ei pro defensione iustitie displicere, cum secundum Apostolum si placeretis omnibus, Christi famuli non essetis; quoniam hoc pietatis opus uobis ad eius odium non officiet, sed proficiet ad amorem; qui profecto, si quis uestrum in malo foueret eumdem, et nunc  ipsum exinde uiliorem haberet, et cum ad cor redierit usus consilio saniori, uos quidem pro consilii puritate carissimos, eos autem quorum praua modo suggestione seducitur habebit exosos; et sic demum medicinali manu sanatus agnoscet quam dissimilibus studiis morbum sue mentis consilia malignantium aggrauauerint et sollicitudinis apostolice medicamenta sanarint. Nobis quoque, qui circa ipsum medeci uices agimus, ad gratiarum actiones assurget, et medicine, cuius pridem acerbitatem horruerat, tandem laudabit effectum; recognoscensque quod ipsum sincerissima dilexerimus caritate, fatebitur quod quando castigatur qui diligitur, tunc circa ipsum pietas exercetur. Habet enim amor plagas  suas, que dulciores sunt cum amarius inferuntur. Quia ergo ad nostram audientiam est perlatum quod aliqui uestrum in facto uenerabilis fratris nostri Cantuariensis archiepiscopi S. R. E. cardinalis, in quo non solum Cantuariensis uersatur, sed etiam totius Ecclesie Anglicane libertas, se tepidos exibent et remissos, uniuersitatem uestram monemus attentius et hortamur, per apostolica uobis scripta districte precipiendo mandantes quatenus in facto ipso, quolibet mundano timore postposito, uos tales exhibere curetis quod per constantiam uestram libertas ecclesiastica defendatur, et cum zelus domus Domini fecerit uos tabescere, caritas ignita per ipsum de persecutoribus eius uos faciat triumphare; sperantes quod Dominus cause sue finem gloriosum  imponet; de quo siquidem omnes qui constanter perseuerauerint, pariter letabuntur. Nos enim, qui pro iustitia cause huius, si expediret, certare usque ad mortem nullatenus uitaremus, si qui forsan, quod non credimus, mandatis nostris contumaci spiritu presumpserint obuiare, sic eorum curabimus presumptionem corrigere quod terrore ad posteros deriuato, talis non transibit insolentia in exemplum, sed eorum correctio terrere poterit uniuersos.

Datum Rome apud Sanctum Petrum, XIu Kal. Decembris, anno decimo.



CLX. NOBILIBUS uIRIS UNIuERSIS MAGNATIBUS IN ANGLIA CONSTITUTIS. Commendat eis regem Anglie, et ut libertatem ecclesiasticam non ledant. 


Si carissimo in Christo filio nostro Ioanni anglorum illustri regi fidem debitam obseruatis, quam Deo, tam nobis noueritis esse gratum. Cum autem ita uos oporteat terreno regi fideliter adherere ut celestem nullatenus offendatis, in hoc debet fidelitatis uestre sinceritas uigilare ut a proposito quod idem rex contra Deum concepisse uidetur, uenerabilem fratrem nostrum Cantuariensem archiepiscopum et in eo commissam sibi ecclesiam persequendo   , fideli eum consilio reuocetis, nec permittatis ipsum, quantum in uobis fuerit, consilium abiicere pietatis et in consilio impiorum abire, quorum in una die omnes cogitationes peribunt, consilio Domini, quod in uacuum euacuare conantur, in eternum manente. Sane, cum secundum euangelicam ueritatem seruire duobus dominis non possitis, procul dubio uobis expedit ut in eo quod prefatus rex Deo contrarium sese ponit, nequaquam foueatis eumdem, sed timorem diuinum preponentes humano, ipsum cum illis qui sub eius cubito manu adulatrice puluillos consuunt non palpetis, nec dubitetis ad tempus ei pro causa iustitie displicere, quoniam hoc pietatis opus uobis ad eius odium non officiet, sed tandem proficiet ad amorem; qui profecto cum  ad cor redierit usus consilio saniori, uos quidem pro consilii puritate carissimos, eos autem, etc., ut in alia usque amarius inferuntur. Quocirca nobilitatem uestram monemus attentius et propensius exhortamur, per apostolica uobis scripta in remissionem peccaminum iniungentes, quatenus apud eumdem regem fidelibus persuasionibus et salubribus consiliis insistatis, ut per uiam Roboam minime incedendo, consilia maturiora non spernat, sed eos qui caput eius oleo peccatoris impinguant fouentes ipsum in malo tanquam adulatores despiciat, et uelut corruptores expellat, ac recolens quod Oza pro eo quod in arcam, deuote quidem, sed indigne, manus extenderat, a Domino sit percussus, ad ecclesiastica  iura manum mittere non presumat; ne qui regnum Balthasar iudicio manus scribentis: Mane, thecel, phares , inopinabiliter occupari permisit a Persis, ei propter Ecclesiam suam, quam inaniter humiliare disponit, grauiter indignetur; sed potius recogitet dona Dei, qui eumdem in conspectu regum sua benignitate magnificans, per Ecclesie Romane fauorem nomen et potentiam suam inter ceteros mundi principes magnifice dilatauit. uos igitur, quorum fidem atque prudentiam regis et regni necessitates debent efficaciter experiri, sic in articulo mali huius intentioni prefati regis occurratis fideliter ac prudenter ut non patiamini uos et  regnum eius in illam perturbationem induci a qua, quod absit! de facili nequeat expediri. Nos enim, qui pro iustitia cause huius, si forsitan expediret, certare usque ad mortem nullatenus uitaremus, a defensione libertatis ecclesiastice manum apostolicam retrahere non disponimus; que profecto abbreuiata non est, imo per Dei gratiam sic extenta quod in quem fuerit ex meritis aggrauata spiritualiter et temporaliter, ingens pondus oppressionis inducero ualebit in ipsum.

Datum Rome apud Sanctum Petrum.



CLXI. LONDONIENSI, ELIENSI, ET WIGORNIENSI EPISCOPIS. Ut sententiam interdicti ab omnibus faciant obseruari. 

 Ne pretextu libertatis seu etiam priuilegii cuiuscunque sententiam interdicti quisquam obseruare recuset, quam pro negotio Cantuariensis Ecclesie per totam Angliam per uestre sollicitudinis prouidentiam mandauimus, si necesse fuerit, promulgari, fraternitati uestre per iterata scripta mandamus et districte precipimus quatenus, si secundum apostolici mandati tenorem sententiam ipsam uideritis promulgandam, sublato cuiuslibet contradictionis, appellationis et excusationis diffugio, omnes pariter secularium et regularium, Hospitalariorum et Templariorum, seu etiam quorumcunque religiosorum ecclesias eadem sententia concludatis. Et, quoniam in prioribus litteris de ecclesiis in Wallia constitutis non fecimus mentionem, uolumus et mandamus ut  similiter in eas auctoritate presentium sublato cuiuslibet contradictionis et appellationis obstaculo procedatis, cum et ipse Cantuariensi metropoli sint subiecte.

Datum Rome apud Sanctum Petrum.



CLXII. EPISCOPO ET ARCHIDIACONO URBEuETANO. Committitur eis causa quedam uiterbiensis. 

 Cum causa, que inter economum monasterii Sancti Martini de Monte uiterbiensis ex parte una, F. et R. ciues uiterbienses ex altera, super accasamentis quondam Tornampartis et terris de Rasiare ac Salicis, et molendino ubi facta est galcheria,  uertebatur, coram nobis fuisset aliquandiu uentilata, nos, intellectis rationibus utriusque partis et attestationibus diligenter inspectis, cum constitisset nobis monasterium ipsum in predictarum rerum uenditione ultra dimidium iusti pretii fuisse deceptum, sententiando decreuimus ut prefati ciues aut recepto pretio possessiones restituerent memoratas, aut supplerent quantum constaret legitime uenditionis tempore iusto pretio defuisse. Cum igitur . . . abbas et fratres eiusdem loci probare per testes  intendant quanti pretii uenditionis tempore possessiones fuere predicte, presentium uobis auctoritate mandamus quatenus infra trium mensium spatium recipientes, appellatione remota, testes quos alterutra partium duxerit producendos, audiatis causam, et eamdem remittentes ad nos sufficienter instructam, prefigatis partibus terminum competentem in quo nostro se conspectui representent sententiam recepture. Si uero pars monasterii ad hunc probandum articulum eosdem testes produxerit quos ad alium probandum produxit, uos nichilominus eos recipere procuretis, quoniam aliud est probasse deceptionis excessum, et aliud probare quantitatem ualoris.

Datum Rome apud Sanctum Petrum, u Kal. Decembris, anno decimo.



CLXIII. SILuANECTENSI ET ATREBATENSI EPISCOPIS, ET ABBATI LATINIACENSI. De electione episcopi Meldensis. 


Cum uota Meldensis Ecclesie in duas se diuiserint partes, quibusdam eligentibus cantorem Meldensem, aliis autem abbatem Sancte Genouefe postulantibus in pastorem, non auditis que fuerunt hinc inde proposita, tam electionem cantoris quam postulationem abbatis exigente iustitia duximus reprobandam, non propter defectum aut uitium alterutrius personarum, sed propter indiscretum et inordinatum processum contra constitutiones canonicas attentatum. Ne uero Meldensis Ecclesia diutius remaneat  pastoris solatio destituta, discretioni uestre per apostolica scripta precipiendo mandamus quatenus ad ipsam Ecclesiam accedentes, conuocatis canonicis, singulorum scrutemini uoluntates, et si uel totum capitulum uel maior et sanior pars ipsius infra octo dies in personam idoneam, presertim de ipsa ecclesia, concordauerit, electionem ipsius, siue sit subdiaconus, siue diaconus, siue presbyter, confirmetis. Alioquin extunc auctoritate nostra suffulti, assignetis et concedatis ipsis in presulem uirum litteratum, prouidum, et honestum; contradictores, si qui fuerint, per censuram ecclesiasticam compescentes. Quod si non omnes, duo uestrum, sublato appellationis obstaculo, etc.

 Datum, ut in alia.



CLXIu. Ut subdiaconus eligi possit in episcopum  .

 A multis multoties an subdiaconus in episcopum eligi ualeat hesitatur. Siquidem Urbanus primus papa decreuit ut nullus in episcopum, nisi in sacris ordinibus et religiose uiuens inuentus fuerit, eligatur. Sacros, inquit, ordines dicimus diaconatum et presbyteratum. Hos siquidem solos Ecclesia primitiua legitur habuisse. Subdiaconos uero, quia et ipsi ministrant  altaribus, opportunitate exigente concedimus, si tamen spectate scientie ac religionis existant quod ipsum non sine Romani pontificis uel metropolitani licentia fieri permittimus. In quibus uerbis innuitur quod Urbanus ad statum Ecclesie primitiue se referens, in quo subdiaconatus ordo sacer minime dicebatur, instituit ut de subdiacono, nisi causa utilitatis, et tunc etiam de permissione metropolitani uel Romani pontificis, non posset electio celebrari. uerum cum hodie subdiaconatus inter sacros ordines computetur, sicut Urbanus papa II, sub his uerbis expressit:  Erubescant impii et intelligant iudicio sancti Spiritus eos qui in sacris ordinibus, presbyteratu, diaconatu, subdiaconatu sunt positi, si caste non uixerint, excludendos ab omni eorumdem  graduum dignitate; et iterum:  Nemo ad sacrum ordinem permittatur accedere nisi aut uirgo aut probate castitatis, et qui usque ad subdiaconatum unicam et uirginem uxorem habuerit; et ad similitudinem diaconi et presbyteri subdiaconus continentiam debeat obseruare, sicut est in sexta synodo constitutum, ut si quis eorum qui ad clerum accedunt nuptiali iure mulieri uoluerit copulari, hoc ante subdiaconatus ordinem faciat, et beatus Gregorius statuisse legatur ut nullum facere subdiaconum presumant episcopi nisi qui se caste uicturum promiserit, nos uolentes super hoc articulo disceptationis materiam amputare, statuimus ut subdiaconus libere ualeat in episcopum eligi sicut diaconus uel sacerdos.



CLXu. PARISIENSI EPISCOPO. De appellationibus ad sedem apostolicam. 


 Sollicitudinem pastoralis officii prudenter exsequeris cum super dubitationibus iuris responso sedis apostolice postulas edoceri. Sane, sicut ex tua insinuatione recepimus, duobus coram suo episcopo litigantibus, cum alter eorum ad sedem apostolicam appellasset, episcopus interposite appellationi non deferens, sed appellantem reputans contumacem, ipsum excommunicationis uinculo innodauit; qui coram metropolitano suo de episcopo petiit super hoc sibi iustitiam exhiberi, asserens  quod post appellationem ad nos legitime interpositam ipsum excommunicauerat et excommunicatum fecerat publice nuntiari, et petens se ad eum statum in quo fuerat appellationis tempore a metropolitano reduci, denuntiari uidelicet absolutum, adiiciens etiam quod appellationi non renuntiabat obiecte, sed prosequi uolebat eamdem. Unde tua fraternitas requisiuit a nobis utrum metropolitanus de huiusmodi conquestione cognoscere ualeas, et si repererit illum legitime prouocasse, an eum denuntiare debeat absolutum, et an si episcopus coram archiepiscopo appellauerit, ne is qui excommunicatus ab eo fuerat absoluatur, appellationi sit huiusmodi deferendum.  Nos igitur inquisitioni tue taliter respondemus, quod sicut metropolitanus de appellatione ad nos interposita cognoscere omnino non ualet, sic nec de his que post appellationem ipsam fuerint innouata, dummodo de illis cognosci non possit nisi et de appellatione pariter cognoscatur, uel de iis que appellationis causam contingere dignoscuntur. In quo casu si metropolitanus ad cognoscendum suas partes interponere forte presumeret, episcopus utique posset ad appellationis beneficium conuolare. Nam ad officium eius qui de appellatione cogniturus est pertinet prudenter corrigere que contra ipsam inuenerit attentata. Si uero notorium forsan existeret quod mandatum episcopi indiscretum fuerat uel iniustum, cui non tenebatur subditus obedire, ac  per consequentiam ei liqueat euidenter subditum legitime prouocasse, potest archiepiscopus auctoritate metropolitica declarare subditum irrationabiliter exstitisse anathematis mucrone percussum. Cum autem excommunicatus qui appellauerat iuxta prescriptam formam coram archiepiscopo, deponit contra episcopum questionem, ut uidelicet de iniuria sibi ab episcopo irrogata cognoscat, metropolitanus ipse ad cognoscendum de causa potest interponere partes suas, cum ille appellationis prosecutioni renuntiare tacite uideatur. Sed si uerbo uel facto appellationem se uelle prosequi protestetur, sicut in proposito casu superius est expressum, non est tanquam aduersa petens et sibi contrarius audiendus.

 Datum Rome apud Sanctum Petrum, II Idus Decembris anno decimo.



CLXuI. ABBATI ET CONuENTUI SANCTI BERTINI. De confirmatione priuilegiorum. 

Iustis petentium, etc., usque precibus annuentes, concessionem quam bo. me. Balduinus comes Flandrensis super molendinis Sancti Bertini monasterio uestro fecit, sicut sine iuris preiudicio alieni facta est, et in ipsius instrumento noscitur contineri, auctoritate apostolica confirmamus et presentis scripti patrocinio communimus. Ad maiorem autem rei euidentiam idem scriptum huic pagine nostre de  uerbo ad uerbum duximus inserendum. »Ego Balduinus Flandrensis et Hanonie comes notum esse uolo presentibus et futuris quod cum quorumdam consilio infra castrum Sancti Audomari prope monasterium Sancti Bertini molendina construere proposuissem, que, sicut mihi suggestum fuerat, sine alicuius damno uel iniuria me facere posse putabam, accessit ad me abbas Sancti Bertini, ostendens mihi priuilegium Roberti iunioris Flandrie comitis, in quo continebatur quod inter Archas et Broborc et Lodic nulli nisi ecclesie Sancti Bertini molendina construere liceret; et hoc dominus Calixtus papa priuilegio quod mihi ostensum est confirmabat, et  ne aliquis contra hoc uenire presumeret sub interminatione anathematis districte precipiebat. Quia igitur pro salute anime mee iter Hierosolymitan. arripueram, et iustitiam potius omnibus quam iniuriam alicui facere in proposito et uoluntate habebam, scripto quod super hac re fratres de Claromarisco a me impetrasse dicebantur, ne aliqua inposterum ecclesie Sancti Bertini per hoc iniuria irrogari possit, per presens scriptum derogandum esse censeo, et priuilegium predicti Roberti predecessoris mei, ut fratres ecclesie Sancti Bertini pro me et uxore mea semper orare debeant, presentium auctoritate reconfirmo. Actum anno Domini 1202, uIII Idus Aprilis.«

Nulli ergo . . . nostre confirmationis, etc. Si quis  autem, etc.

Datum Rome apud Sanctum Petrum, XII Kalend. Decemb. anno decimo.



CLXuII. ELECTO MORINENSI, ET PRAEPOSITO WATTENENSI, ET DECANO SANCTI AUDOMARI MORINENSIS DIeCESIS. Confirmatur concordia inita inter monasteria Sancti Bertini et de Claromarisco. 

Ex parte dilectorum filiorum Sancti Bertini et Claromarisci abbatum et conuentuum nostro fuit apostolatui supplicatum ut quamdam compositionem super quodam marisco et querelis in litteris compromissionis expressis inter eos initam et certa pena firmatam apostolico dignaremur munimine  roborare. Quocirca discretioni uestre per apostolica scripta mandamus quatenus compositionem ipsam, sicut sine prauitate prouide facta est et ab utraque parte sponte recepta, per censuram ecclesiasticam faciatis appellatione remota inuiolabiliter obseruari, reducentes in statum debitum quidquid preter formam compromissionis prescripte inueneritis illicite attentatum. Nullis litteris ueritati, etc. Quod si non omnes . . . tu, fili electe, cum eorum altero, etc.

Datum Rome apud Sanctum Petrum, Idibus Decembris anno decimo.



CLXuIII. PRIORI ET CONuENTUI DUNELMENSI. Conceduntur eis priuilegia. 


Sacrosancta Romana Ecclesia, que omnibus se fauorabilem exhibet et benignam, in iis que a rationis tramite non discordant illos consueuit sue defensionis clypeo specialiter communire in quos peruersorum calumnia noscitur debaccari. Cum igitur, sicut ex parte uestra fuit propositum coram nobis, archiepiscopi et episcopi in quorum diecesibus possessiones habetis, in uos, ecclesias, et homines uestros interdum excommunicationis et interdicti sententias proferant pro sue arbitrio uoluntatis, nos tranquillitati uestre uolentes paterna sollicitudine precauere, auctoritate presentium inhibemus  ne aliquis archiepiscopus uel episcopus in uos uel ecclesias uestras sine manifesta et rationabili causa excommunicationis aut interdicti sententias promulgare presumat. Nulli ergo . . . nostre inhibitionis, etc. Si quis autem, etc.

Datum, ut in alia.



CLXIX. DECANO BELNENSI. Simoniam committit qui bona sua legat Ecclesie ea conditione ut in ea prebendam obtineat. 

Tua nos duxit discretio consulendos, si quis alicui ecclesie de bonis suis quedam obtulerit petens ut in uita sua sibi liceat eadem bona in ipsa ecclesia pro prebenda tenere, an bona recipi debeant sic oblata,  et idem clericus assumi ualeat in canonicum eiusdem ecclesie absque uitio Simonie.  Nos igitur deuotioni tue taliter respondemus, quod si quis clericus cum conditione uel pacto largiatur aut offerat bona sua, ut illa postmodum pro prebenda retineat, et ut in canonicum admittatur, huiusmodi oblatio uel receptio fieri non poterit sine uitio Simonie, cum in talibus omnis pactio ac conuentio cessare debeant iuxta canonicas sanctiones. Si uero pure ac sine pacto et conditione qualibet offerat aliqua bona sua, rogans humiliter ut in canonicum admittatur, et ut bona ipsa in uita sua retinere sibi liceat pro prebenda, et clerici eiusdem ecclesie pure consentiant, huiusmodi receptio procul dubio fieri poterit absque scrupulo Simoniace prauitatis. Licet  autem taliter duxerimus respondendum, quia nobis datum est de manifestis tantummodo iudicare, si tamen is qui talem donationem facit, ea intentione ducatur ut per temporalia bona, que offert, spiritualia ualeat adipisci, et clerici qui eum in fratrem admittunt, non essent eum, nisi commoda temporalia perciperent, admissuri, sine dubio tam ille quam isti apud districtum Iudicem, qui scrutator est cordium et cognitor secretorum, culpabiles iudicantur.

Datum Rome apud Sanctum Petrum, III Non. Decemb. an. decimo.



CLXX. EPISCOPO ET DECANO SILuANECTENSI, ET ABBATI DE CHASLIS SILuANECTENSIS DIeCESIS. De iure abbatis Carrofensis in monasterium Andrense. 


 Cum per priuilegium felicis recordationis Alexandri pape predecessoris nostri, quod nobis olim presentatum inspeximus, dilectis filiis priori et conuentui Sancti Saluatoris et Sancte Rotrude Andrensis monasterii sit concessum ut eiusdem cenobii obeunte abbate, nullus ibi qualibet subreptionis astutia seu uiolentia preponatur nisi quem fratres uel eorum pars consilii sanioris secundum Deum et beati Benedicti Regulam duxerint eligendum, ad petitionem eorumdem prioris et conuentus ipsis super hoc nostras litteras concedentes, curauimus  districtius inhibere ne quis super eadem concessione temere ipsos impetere uel molestare presumat, sed liceat ipsis et successoribus suis nunc et amodo, cum Ecclesiam abbate uacare contigerit, personam idoneam de gremio suo uel aliunde per regularem electionem sibi preficere in pastorem, Karrofensi monasterio humiliter presentandum, ut ab ipso confirmationem accipiat, et reuerentiam ei quam debet impendat. Nuper autem nuntius Karrofensis Ecclesie ad presentiam nostram accedens sua nobis insinuatione monstrauit quod locus in quo Andrensis Ecclesia est fundata, ex quo primo monachos habuit, fuit in eleemosynam concessus Ecclesie Karrofensi, et eius diu exstitit prioratus, sed tandem ad petitionem illius qui eleemosynam fecerat  sustinuit quod fieret abbatia et pleno iure subesset eidem et semper abbatem postularet ac reciperet de monasterio memorato. Que utique institutio per plures Romanos pontifices exstitit confirmata. Ceterum tempore predicti Alexandri predecessoris nostri nulla de predictis omnibus habita mentione, ut personam idoneam regulariter sibi possent preficere in abbatem, ab eo dictum meruerunt priuilegium obtinere, nec tamen sunt hactenus illo usi. Nunc autem ad aliam Ecclesiam  eorum abbate translato, nisi sunt in fraudem a Karrofensi Ecclesia impetrare ut semel tantum de suis eligerent et electum Ecclesie presentarent; pro quo non paruam pecuniam tam ipsi abbati quam monachis et nouos Ecclesie redditus offerebant. Sed cum eorum petitio  nullatenus fuisset admissa, et bone mem. Morinensis episcopus sub excommunicationis pena precepisset eisdem ut infra certos dies eligerent, sicut consueuerant, de monasterio Karrofensi, et abbas nostram audientiam appellasset, et posuisset terminum, ne quid circa electionem faciendam de antiqua et approbata consuetudine immutarent, iidem tacitis omnibus supradictis predictam inhibitionem impetrarunt a nobis, et antequam impetrassent eamdem, nichilominus elegerunt. Preterea nobili uiro comiti de uines  , in cuius sunt dominio, concesserunt, eidem super hoc litteras capituli conferentes, ne de cetero possent eligere sine ipso, et sic bona Ecclesie donis et oblationibus distrahunt et attentant  plurima que uix poterunt reuocari. Quia uero super his nobis non potuit fieri plena fides, discretioni uestre per apostolica scripta mandamus quatenus uocatis ad presentiam uestram qui fuerint euocandi, inquiratis super premissis omnibus diligentius ueritatem, et si de partium processerit uoluntate, causam ipsam appellatione remota fine canonico terminetis. Alioquin que inueneritis redigentes in scriptis, eadem nobis sub sigillis uestris inclusa mittere procuretis, prefigentes partibus terminum competentem quo recepture sententiam nostro se conspectui representent. Testes autem, etc. Nullis  litteris ueritati et iustitie preiudic., etc. Quod si non omnes . . . . tu frater episcope, etc.

Datum Rome apud Sanctum Petrum, uIII Idus Decembris anno decimo.



CLXXI ARCHIEPISCOPO SENONENSI. De auctoritate metropolitanorum, et appellatione. 

 Licet in corrigendis excessibus iuxta canonicas sanctiones appellationis sit diffugium interclusum, et ideo uenerabilis frater noster Parisiensis episcopus a nobis acceperit in mandatis ut tam circa monachos et alios uiros religiosos quam etiam clericos seculares sue iurisdictioni subiectos, qui multa grauia committere proponuntur que cedunt  non solum in animarum dispendium, sed etiam in scandalum plurimorum, inquirat et corrigat appellatione remota que uiderit corrigenda, statuens ad reformationem eorum quod regulare fuerit et honestum, quia tamen intentionis nostre nec fuit nec esse debuit iurisdictioni tue per mandatum huiusmodi derogare, auctoritate presentium duximus declarandum quod si forsitan in inquisitionibus ab eodem episcopo, non tanquam delegato, sed tanquam ordinario, faciendis aliquis casus emerserit in quo licitum sit ad sedem metropoliticam appellare, predicti occasione mandati auctoritati tue quo minus ad te tanquam ad metropolitanum appellari ualeat nolumus aliquatenus derogari. Tu tamen nec impedias per te ipsum, nec per alios facias  impediri, quo minus idem episcopus in corrigendis excessibus subditorum officii sui debitum exsequatur; et si forsan in casu concesso ad te fuerit appellatum, in appellationis causa prudenter et iuste procedas.

Datum Rome apud Sanctum Petrum, XIu Kal. Ianuarii anno decimo.



CLXXII. WIGORNIENSI, HELIENSI ET HEREFORDENSI EPISCOPIS. De negotio archiepiscopi Eborac. et episcopi Dunelmensis. 

A regalis celsitudinis auditorio non est ita lectio diuinorum librorum, sicut credimus, aliena quin Herodem regem misisse manum suam, ut affligeret  quosdam de Ecclesia, Lucam audierit recitare  . Cuius utinam detestanda memoria carissimum in Christo filium nostrum Ioannem regem Anglorum illustrem commoueat; ut quod religioso iudicio damnare debet in illo, maturio consilio corrigat in se ipso. Peruenit siquidem ad nos clamor, et in plurimas mundi partes non absque regie fame detrimento percurrit, quod prauo seductus consilio manum suam in Ecclesiam extendere non expauit, et uenerabilem fratrem nostrum Eboracensen archiepiscopum multipliciter affligendo, mobilia et immobilia sua bona diripi ac inuadi et a suis exactiones  grauissimas per apparitores fecit tam impios extorqueri qui et corpora resistentium sibi caperent et bona nichilominus confiscarent, ac tandem eodem archiepiscopo cum episcopo Dunelmensi super hoc flexis sibi genibus supplicante, oblitus regie mansuetudinis, deprecationem ipsorum imo uenerationem Creatoris in ipsis despexit. Cum igitur eius exemplo nos deceat pro terre mansuetis arguere qui seruis suis nocere hominem non permisit ac reges corripuit pro eisdem, serenitatem regiam rogandam duximus attentius et monendam ut que sunt digna rege recogitans, prefato archiepiscopo ac suis et Ecclesie, imo Deo, tam plenam quam debitam satisfactionem faciat exhiberi. Quocirca fraternitati uestre per apostolica scripta precipiendo mandamus  quatenus dictum regem, nostras ei litteras presentantes, quas super hoc destinamus eidem, prudenter moneatis ad id et efficaciter inducatis. Alioquin, quantumcunque ipsum in Christi uisceribus diligamus, regioque uelimus honori deferre, quia nos libertati ecclesiastice non oportet propter humanum deesse fauorem, quam Dominus noster iehsu Christus suo sanguine comparauit, uolumus et precipimus ut nisi ad commonitionem uestram adimpleat que premisimus, totam Eboracensem prouinciam supponatis ecclesiastico interdicto, et illud faciatis usque ad satisfactionem condignam inuiolabiliter obseruari; contradictores appellatione postposita per censuram ecclesiasticam compescendo. Quod si non omnes, etc., duo uestrum, etc.

 Datum Rome apud Sanctum Petrum, Xu Kal. Ianuarii, anno decimo.



CLXXIII. I. DE LONGOCAMPO ROTHOMAGENSI ARCHIDIACONO. Ei infirmo conceduntur procuratores. 

Cum secundum Apostolum nos oporteat cum infirmantibus infirmari, sperans in nostra compassione tue passionis solatium inuenire, nobis humiliter intimasti quod cum graui debilitate corporis quandoque turbatus tractare res tuas minus utiliter consueueris, parentes tui te sub simulatione tutele occasione infirmitatis huiusmodi tenere aliquoties presumpserunt, ut bona tua sibi possent liberius  uindicare. Unde cum per quosdam ex parentibus ipsis alienatio tuorum reddituum fuerit attentata, licet incolumitate potiaris ad presens, metuens tamen ne quod nonnunquam accidit, iterum ualeat euenire, a nobis suppliciter postulasti ut dilectos filios de Gresten et de Ardenna abbates et priorem Sancte Barbare tibi procuratores concedere dignaremur. Nos igitur attendentes quod infirmioribus membris propensiori nos decet studio pietatis adesse, predictos tibi procuratores duximus deputandos, auctoritate presentium districtius inhibentes ne quis sine ipsorum assensu tenere te audeat uel bona tua seu redditus tuos quoquo modo damnoso tractare. Nulli ergo . . . nostre inhibitionis, etc. Si quis autem, etc.

 Datum Rome apud Sanctum Petrum, II Idus Decemb. anno decimo.



CLXXIu. ABBATI ET CONuENTUI KARROFENSI. De confirmatione priuilegiorum. 

Solet annuere, etc., usque assensu. Ius quod in abbatia Ilamensi noscimini obtinere, ecclesiam Sancte Christine de Beureria, ecclesiam Sancti uedasti de Eka, et capellam Sancti Petri, et ius quod habetis in decima parochiarum Beurerie et Eke, terras, domos, decimas, homines, redditus, et alia que in eisdem parochiis et apud Gotnay, uendin, Seuebenghe, Hersin, Hesdinol, Nod, Wandericurt, Werkin, Seins, Belgin, Bruay, Ruth, Pernes, Perti,  Tungri, Pinkeneham, Chokes, Rosbeccam, Meternes, Enesim, et Blessy obtinetis, ecclesiam Sancti Leodegarii Aloannie, capellam de Losinghehem, et decimam nutrimentorum predictarum uillarum Aloannie ac Losinghehem, et terras, prata, redditus, homines, et totam iustitiam prefate uille Aloannie, que omnia sunt in diecesibus Atrebatensi et Morinensi. In episcopatu Ambianensi uillam Bouereces cum ecclesia, terris, silua, decima, et omni dominio, ius personatus Ecclesie, et tertiam partem decime totius parochie de Formeries. In archiepiscopatu Remensi uillam dominicam cum ecclesia parochiali, capella, decimis, terris, uineis, domibus, hominibus, redditibus et pratis; ecclesiam Sancte Eufrasie cum terris, decimis, et aliis iustitiis  uestris quas in ipsa parochia possidetis, decimam de Corlandin, et que habetis in uilla de Besaines, et quidquid dominii et iustitie, census et redditus in predictis parochiis et in pertinentiis earum habetis. In episcopatu Beluacensi uillam Fraxineti cum ecclesia, decima, terris, uineis, hominibus, redditibus, et aliis pertinentiis suis, ecclesiam et quartam partem totius uille ac parochie et communis iustitie atque dominii et omnium euentuum et forisfactorum de Audencort, omnem terram Renaudi Bugin, et medietatem terrarum campestrium, et omnem decimam omnium terrarum que sunt de tenimento dominorum de Audencort, et medietatem totius terragii tenimenti eiusdem, et quartam partem  totius terre dominii et iustitie de Bellencurt, sicut ea omnia iuste ac pacifice possidetis, uobis et per uos monasterio uestro auctoritate apostolica confirmamus et presentis scripti patrocinio communimus. Nulli ergo . . . nostre confirmationis, etc. Si quis autem, etc.

Datum Rome, apud Sanctum Petrum, II Idus Decemb. anno decimo.



CLXXu EPISCOPO SANCTI ANDREAE EIUSQUE SUCCESSORIBUS. CANONICE SUBSTITUENDIS IN PERPETUUM. De confirmatione priuilegiorum. 

Ideo sumus ad uniuersalis Ecclesie regimen, licet insufficientibus meritis, prouidentia superne  dispositionis assumpti ut circa uniuersum corpus Ecclesie aciem debeamus nostre considerationis extendere et fratribus et cepiscopis nostris, tam iis qui prope sunt quam qui longe, apostolicum suffragium exhibere, ne alicui propter remotionem locorum apostolice sedis desit prouidentia uel tutela. Eapropter, uenerabilis in Christo frater episcope, tuis iustis postulationibus clementer annuimus, et ecclesiam Sancti Andree, cui auctore Domino preesse dignosceris, ad exemplar felicis recordationis Alexandri pape predecessoris nostri sub beati Petri et nostra protectione suscipimus et presentis scripti patrocinio communimus, statuentes ut quascunque possessiones, quecunque bona eadem Ecclesia in presenti iuste et canonice possidet, aut  in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma tibi tuisque successoribus et illibata permaneant, in quibus hec propriis duximus exprimenda uocabulis. In Fifh, Kilridmund, cum tota Shira, Derueisin, Uhtredinunesin. insulam Iohleuenoh cum appendiciis suis, Munemel, Terineth, Morcambus, Methkil, Kilecincath, Muccard, Pethgob, cum terris ecclesiarum, Strathteihten, Rescolpin, Cas, Dulbrudet, Russin, Losse, et iuxta Perth Lungportin. In Maret Buhhan, Munemusch, Culsamuel, Elon, cum terris ecclesiarum suarum et omnibus pertinentiis suis. In Laodonia Listune, Egglesmanekin,  Keldeleth, Raththen, Lessuade, Wedale, Clerkintun, Thiningan cum appendiciis suis, Brocchesmuthe. Possessiones autem et redditus qui sunt in Can et Cuneuet ad mensam episcopi deputati, sicut eos in presenti iuste ac canonice possides, tibi et successoribus tuis auctoritate apostolica nichilominus confirmamus. Insuper etiam presenti pagina tibi duximus indulgendum ut possessiones et bona ecclesie tibi commisse, si qua illicite alienata sunt uel distracta, tibi liceat legitime reuocare. Liceat quoque tibi in ecclesia Sancti Andree, cum priore uacauerit, eum sine contradictione qualibet instituere, sicut hactenus predecessores tui et tu ipse fecistis, et ipsius excessus, si quando excesserit, digne corrigere. Decernimus ergo ut nulli omnino  hominum liceat prefatam ecclesiam temere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed omnia illibata et integra conseruentur eorum pro quorum gubernatione ac sustentatione concessa sunt usibus omnimodis profutura: salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi  aliena fiat, atque in extremo examine districte ultioni subiaceat. Cunctis autem eidem ecclesie sua iura seruantibus sit pax Domini nostri Iesu Christi; quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Datum Rome, apud Sanctum Petrum, per manum Ioannis Sancte Marie in Cosmidin diaconi cardinalis S. R. E. cancellarii, XII Kal. Ianuarii, indictione XI, Incarnationis Dominice anno 1206, pontificatus uero domini Innocentii PP. III, anno decimo.



CLXXuI. PHILIPPO REGI FRANCORUM ILLUSTRI. De causa diuortii. 

 Ab eo credimus processisse in cuius manu cor regis existit, et quocunque uoluerit uertit illud, quod, sicut per dilectum filium Ioannem abbatem Sancte Genouefe, uirum prouidum et fidelem, ac etiam per litteras tuas nobis intimare curasti, ad reginam disponis accedere, tentaturus utrum eam cognoscere possis, dummodo per hoc nullum tibi uel cause tue preiudicium generetur, si forsan eam cognoscere non ualueris, duos articulos exprimens, quos nunc explicare non expedit, in quibus tibi asseris prouidendum. Oportet utique, fili carissime, quod si uolueris maleficium contra coniugium intentare, cum timore Domini ad reginam accedas, et adhuc tentes diligenter ex fide, premissis orationum, eleemosynarum et sacrificiorum suffragiis,  utrum cum ea carne commercium ualeas exercere, ut cognoscatur ex hoc an ipsum maleficium sit solutum. Nos enim cupientes te, quantum cum Deo possumus, expedire, presentibus tibi litteris intimamus quod, si forsan illi nequiueris carnaliter commisceri, nullum per hoc tibi uel cause tue uolumus preiudicium generari, quamuis in altero illorum duorum articulorum nos utique quoad ius bene tibi prouidere possimus, in reliquo uero tu tibi melius quoad factum ualeas precauere. Si ergo permissum non fuerit ut cum ipsa regina possis fieri una caro, et super impedimento maleficii uolueris experiri, nos, cum requisiti fuerimus, ad iudicium procedemus, sine quo profecto non preuales ab hoc  uinculo liberari.

Datum Rome apud Sanctum Petrum.



CLXXuII. COLOCENSI ELECTO. Confirmatur electio eius. 

Quoniam iuxta canonicas sanctiones multa nonnunquam electionem impediunt que postulationem impedire non debent, cum secundum rigorem iuris procedatur in illa, sed in ista fauor gratie potius requiratur, electionem quam de te dilecti filii Colocenses canonici fecerant, licet pro confirmatione ipsius apud nos precibus multiplicatis institerint, propter defectum tamen etatis, quem eo tempore amplius sustinebas, exigente iustitia non duximus  confirmandam. Quia uero te nuper a nobis humiliter postularunt propter urgentem necessitatem et euidentem utilitatem que de tua speratur promotione futura, te, cui et morum honestas et competens scientia, sicut credimus, suffragatur, Colocensi ecclesie concedendum duximus in pastorem, predictis canonicis nostris dantes litteris in preceptis ut postquam dilectus filius Gregorius tituli Sancti uitalis presbyter cardinalis apostolice sedis legatus quod est a nobis dispositum ipsis denuntiauerit obseruandum, tibi tanquam pastori suo a nobis concesso et confirmato tam in spiritualibus quam temporalibus obedire procurent. Ne uero dispositionem nostram frustrari contingat, deuotioni tue per apostolica scripta mandamus quatenus si forsan  aliquo casu denuntiari nequiuerit quod per predictum legatum denuntiari mandamus, tu nichilominus auctoritate presentium, tanquam concessus et confirmatus a nobis, in Colocensi prouincia pastoris officium exsequaris.

Datum Rome apud Sanctum Petrum, IX Kal. Ianuarii anno decimo.



CLXXuIII. ABBATI SANCTI HILARII, PLEBANO SANCTI PAULI CASTELLANENSIS DIeCESIS, ET MAGISTRO GALLO CANONICO TERuISINO. Committitur eis exsecutio cuiusdam sententie. 

 Ex litteris uenerabilis fratris nostri patriarche  Gradensis accepimus quod cum dilectus filius Gradensis primicerius et plebanus Sancte Sophie de uenetiis, quibus causa que inter clericos Sancte Iustine ac presbyterum Albertum, super eo quod idem presbyter clericum se ipsius ecclesie asserebat, agitari dignoscitur, a nobis fuerat delegata, mandassent eisdem ut memoratos clericos, qui per archipresbyterum Paduanum, ad quem fuerat super eodem negotio quoddam a nobis rescriptum obtentum, in quo, sicut asseritur, de prioribus litteris mentio non fiebat, denuntiati fuerant excommunicationis sententie subiacere, nisi dictum presbyterum in socium reciperent et in fratrem, idem patriarcha denuntiaret anathematis uinculo non ligatos, ipse uolens eisdem iudicibus in hac parte  parere, qui nostra fungebantur auctoritate, maxime cum uenerabilis frater noster Castellanensis episcopus ipsis super hoc parendum non duxerit requisitus, clericis Sancte Marie Formose mandatum supradictorum iudicum per suas litteras nuntiauit, quas dilectus filius archidiaconus Castellanensis, plebanus eiusdem ecclesie, legi publice coram populo non permisit. Cumque super hoc paucis diebus elapsis apud Sancti Nicolai monasterium ab eodem patriarcha benigne fuisset idem archidiaconus requisitus, in iram subito concitatus, eumdem patriarcham grauibus uerborum iniuriis multis presentibus lacessiuit. Qui considerans archidiaconum  ipsum per tantum iniuriarum excessum non se tantummodo, sed etiam Gradensem ecclesiam, imo nos ipsos grauiter offendisse, tam ipsum archidiaconum quam predictam ecclesiam ecclesiastico supposuit interdicto, ea precipue ratione quoniam ex antiqua consuetudine, sicut dicitur, est obtentum ut littere que per patriarchatum Gradensem a patriarchis Gradensibus diriguntur, indifferenter ab omnibus admittantur. uerum ad instantiam clericorum et parochianorum ecclesie supradicte, quoad ipsam ecclesiam patriarcha interdicti sententiam relaxauit, sub excommunicationis pena clericis eisdem iniungens ne archidiacono participare presumerent in diuinis. Cum autem patriarcha iam dictus cum prefato episcopo ad monasterium Sancte Crucis pro  celebrandis cuiusdam accessisset, et archidiaconus se uellet diuinis officiis immiscere, patriarcha pro uitando scandalo secessit in partem, propter quod archidiaconus ipsum cepit grauibus uerborum iniuriis aggrauare. Idem quoque archidiaconus, licet a diuinis per unius diei spatium cessauisset, postmodum tamen celebrare publice non erubuit interdictus. Ad hec, de sepedicto episcopo patriarcha grauem deposuit questionem, quod cum sibi et Gradensi ecclesie obedientiam teneatur et reuerentiam exhibere, quanquam ei mandauerit ut prefatum archidiaconum pro interdicto et clericos Sancte Marie pro excommunicatis haberet, et faceret excommunicationis et interdicti sententias ab ipso  prolatas per Castellanensem diecesim inuiolabiliter obseruari, idem episcopus in iniuriam patriarche permittens archidiaconum in ecclesia Castellanensi libere ministrare, clericis sue diecesis sub fidelitatis pena precipiendo mandauit ut per ecclesias suas archidiaconum et clericos supradictos nec interdicti nec excommunicationis sententie subiacere publice nuntiarent. Unde idem patriarcha nobis humiliter supplicauit ut tantam iniuriam et excessum, nec non in ipsum, sed potius contra sedem apostolicam tam ab episcopo quam archidiacono attentatum castigare taliter curaremus ut resecaretur in aliis materia similia committendi. Dictus uero episcopus per suas nobis litteras intimauit quod cum patriarcha denuntiasset clericos  Sancte Iustine anathematis uinculo non teneri, quos idem episcopus prius excommunicatos denuntiauerat, de mandato archipresbyteri Paduani a nobis, sicut asseritur, iudicis delegati occasione huiusmodi inter patriarcham et archidiaconum contentione suborta, patriarcha ex commotione quadam archidiaconum interdixit; quo ad appellationis beneficium conuolante, patriarcha in sepedictam ecclesiam interdicti sententiam promulgauit, nec satisfactionem oblatam ab archidiacono super hoc recipere uoluit nisi archidiaconus ut ipsius pareret mandatis interposito iuramento firmaret. Adiecit etiam eidem episcopus, quod ipse timens ne prorumperet  ad aliquid patriarcha quod ad ipsius episcopi uel ecclesie seu clericorum suorum preiudicium cederet uel grauamen, ad sedem apostolicam appellauit, nobis sollicite supplicando ut patriarcham a sui et ecclesie sue ac clericorum et ecclesiarum sue diecesis molestatione indebita compescere curaremus. Cum igitur super premissis et aliis inter utriusque partis procuratores fuisset coram dilecto filio Ioanne Sanctorum Cosme et Damiani diacono cardinale, quem auditorem dederamus eisdem, aliquandiu litigatum, et ipse nobis que audierat fideliter retulisset, quia nobis constare non potuit an per litteras que ad Paduanum archipresbyterum impetrate dicuntur, cum nobis ostense non fuerint, reuocate fuerint littere ad predictos  primicerium et plebanum ostente, causam ipsam uestro duximus examini committendam, per apostolica scripta mandamus quatenus inquisita super premissis plenius ueritate, nisi uobis constiterit quod littere que secundo loco ad predictum archipresbyterum impetrate dicuntur, de prioribus litteris ad sepedictos primicerium et plebanum obtensis expressam fecerint mentionem, ut per secundas prime appareant littere reuocate, cum primos iudices auctoritate litterarum nostrarum iurisdictionem non sit dubium habuisse, quam potuerunt postmodum patriarche quoad exsecutionem sue sententie demandare, ex qua certionem etiam idem patriarcha recepit, cum huiusmodi demandata  iurisdictio delusoria uideretur si subdelegatus huiusmodi certionem aliquam non haberet, interdicti sententiam ab eodem patriarcha in supradictum archidiaconum promulgatam, pro eo quod ipse patriarche predicti exsecutionem impediens, eius litteras legi publice non permisit, tandiu faciatis sublato appellationis obstaculo inuiolabiliter obseruari donec eidem patriarche de iniuriis irrogatis sufficienter fuerit satisfactum. Si uero constiterit primas litteras per secundas legitime reuocatas, cum appareat primos iudices iurisdictionem nullam penitus habuisse, et ita constet per consequentiam patriarcham ipsum non recepisse iurisdictionem uel certionem aliquam ab eisdem, predictam interdicti sententiam ab eodem patriarcha prolatam  denuntietis irritam et inanem; nichilominus archidiaconum supradictum monitione premissa per censuram ecclesiasticam appellatione remota cogentes ut pro uerborum iniuriis quas eidem patriarche irrogare presumpsit, satisfaciat competenter. Testes autem, etc. Nullis litteris obstantibus preter assensum partium, etc. Quod si non omnes, etc.

Datum Rome apud Sanctum Petrum, XI Kal. Ianuarii anno decimo.



CLXXIX. RECTORI ET FRATRIBUS HOSPITALIS SANCTI SPIRITUS IN SAXIA. Dantur eis indulgentie et priuilegia. 


 Ad commemorandas nuptias salutares que in conuersione peccatoris moraliter celebrantur inter spiritum hominis et gratiam Conditoris, ex quibus affectus et actiones tanquam filii ac filie generantur, Dominica prima post octauas Epiphanie, quando illud legitur euangelium quod iehsu cum discipulis suis in Cana Galilee, ubi Mater ipsius erat, inuitatus ad nuptias aquam conuertit in uinum, solemnem apud hospitale uestrum instituimus stationem, in quo uos ex institutione nostra diuino  estis obsequio mancipati, ea potissimum ratione quod in illis nuptiis sex hydrie secundum purificationem Iudeorum fuisse narrantur. Et quidem in hoc hospitali, tanquam in Cana Galilee, loco uidelicet ubi zelus est transmigrandi de uitiis ad uirtutes, posite sunt sex hydrie, id est sex opera misericordie instituta, que sunt pascere esurientem, potare sitientem, colligere hospitem, uestire nudum, uisitare infirmum, et incarceratum adire, ad purificationem utique Iudeorum, ut per illa uidelicet confitentes a uitiis expientur. Iste uero sex hydrie usque ad summum implentur quando illa sex opera misericordie ad perfectum usque geruntur; et ex aqua fit uinum, cum ex merito eleemosyne uis  accenditur caritatis. Quia uero iehsu cum discipulis suis ad has nuptias in Cana Galilee, ubi mater eius erat, legitur inuitatus, idcirco rationabiliter instituimus ut effigies Iesu Christi a beati Petri basilica per eiusdem canonicos ad dictum hospitale, ubi memoria gloriosissime Matris eius recolitur, infra capsam ex auro et argento et lapidibus pretiosis ad hoc specialiter fabrefactam uenerabiliter deportetur, fidelibus populis qui ad has nuptias celebrandas deuote conuenerint desiderabiliter ostendenda  . Ut autem nos, qui Domino reuelante uenerandum aliis aperuimus sacramentum, eo etiam inspirante imitandum aliis prebeamus exemplum, concedimus, statuimus et iubemus ut pro mille pauperibus extrinsecus aduentantibus et trecentis  personis intus degentibus decem et septem libre usualis monete, ut singuli accipiant tres denarios, unum pro pane, alterum pro uino, aliumque pro carne, ab eleemosynario summi pontificis annuatim uobis in perpetuum tribuantur, et canonicis supradictis, qui prescriptam effigiem Saluatoris processionaliter deportabunt, singulis duodecim nummi et cereus unius libre qui deferatur accensus, de oblationibus confessionis beati Petri prestentur. Quia uero non in solo pane uiuit homo, sed in omni uerbo quod procedit ex ore Dei, debet huic stationi Romanus pontifex cum suis cardinalibus interesse,  ut et missarum solemnia ibi celebret, et exhortatorium faciat de hac celebritate sermonem, neue fidelis populus famelicus ab his nuptiis reuertatur, preter materialem et doctrinalem, spiritualem quoque sibi cibum impendat, remissionem unius anni de iniunctis sibi penitentiis indulgendo  . Monemus igitur et obsecramus successores nostros per Iesum Christum, qui uenturus est iudicare uiuos et mortuos, ut hanc institutionem, que, ipso teste, de pietatis fonte processit, faciant inuiolabiliter obseruari; sub attestatione diuini iudicii prohibentes ut nulli omnino hominum liceat hanc paginam nostre concessionis, constitutionis et iussionis infringere, etc. Si quis autem, etc.

Datum Rome apud Sanctum Petrum, III Non.  Ianuarii, anno decimo.



CLXXX. NIuERNENSI ET AURELIANENSI EPISCOPIS, ET ABBATI DE CURIA DEI CISTERCIENSIS ORDINIS AURELIANENSIS DIeCESIS. Pena accusatoris, si in probatione defecerit. 

Si consueta temeritas, que magis dicenda est corruptela, relinqueretur penitus impunita, tergiuersari uolentibus libera preberetur audacia malignandi. Ut ergo iustus lauet manus suas in sanguine peccatoris, discretioni uestre per apostolica scripta mandamus quatenus nisi Petrus de Stampis Remensis canonicus infra duos menses post denuntiationem sibi a uobis factam irregularitatem illam probauerit  quam contra suum obiecit antistitem, uos eum pro tante presumptionis excessu, quem malitiose commisit, prebenda Remensis Ecclesie spolietis, et faciatis eam idonee conferri persone. Theobaldum uero de Pertico Remensem archidiaconum, qui per eumdem Petrum de arcu suo sagittam emisit, nisi percussum deiecerit, ab eligendi potestate quam habet, non solum in Remensi Ecclesia, uerum etiam ubilibet in Remensi prouincia, suspendatis, ut cognoscant in pena quantum excesserunt in culpa.

Datum uiterbii, XI Non. Octob. anno decimo.



CLXXXI. S. DECANO, ET CAPITULO SENONENSI. De confirmatione priuilegiorum. 


Solet annuere, etc., usque assensu. Antiquas et rationabiles consuetudines, immunitates et libertates uestras, seu etiam concessiones, presertim a bone memorie Guidone Senonensi archiepiscopo prouide uobis factas, sicut in ipsius scripto authentico continetur, quod de uerbo ad uerbum inferius iussimus adnotari, et uos ea iuste ac pacifice possidetis, auctoritate uobis apostolica confirmamus et presentis scripti patrocinio communimus. Illo quippe capitulo, uidelicet: Si aliquid in ordinem suum egerint, a nobis de penitentia tantummodo corrigantur, de communi assensu tam uenerabilis fratris  nostri Petri archiepiscopi uestri quam tuo, fili decane, precentoris et cellararii et aliorum quorumdam ex canonicis uestris uobiscum pariter in nostra presentia existentium sic exposito ut archiepiscopus in spiritualibus, uos autem in temporalibus iurisdictionem super eosdem presbyteros habeatis. Est autem tenor eiusdem authentici scripti talis:

GUIDO, Dei gratia Senonensis archiepiscopus, omnibus ad quos littere presentes peruenerint in Domino salutem.

»Quoniam que in tempore fiunt necesse est transire cum tempore, restat ut que memorie conseruare uolumus, ne obliuione depereant, scripture committamus, quatenus eodem internuntio in futuris temporibus ad posterorum notitiam possit  peruenire. Notum sit igitur presentibus et futuris quoniam boni et sancti Patres ecclesiarum super filios suos diligenter inuigilant, et eisdem sustentandis et alendis necessaria beneficia misericordie et pietatis obtentu copiose impendunt. Quod profecto non solum in Ecclesia nostra, sed et in aliis per orbem ecclesiis sancti pontifices attendentes, diuersis magnificentie sue beneficiis erga filios suos collatis piam sui memoriam ad posteros transmiserunt. Huius rei gratia et nos paterno affectu animoque benigno carissimorum filiorum nostrorum Senonensis Ecclesie canonicorum preces suscepimus, et quamplures ecclesias quas diuersis temporibus beate memorie predecessores nostri eidem conuentui contulerunt, et quas tempore nostro ipsis  concessimus, ut eas in perpetuum habeant, in pace possideant, quas uidelicet ecclesias propriis duximus uocabulis exprimendas, Deo auctore concedimus et sigilli nostri auctoritate roboramus. Ecclesiam scilicet de Amorra, ecclesiam de Iolna, ecclesiam de Braio, ecclesiam de Moncellis, ecclesiam de Moisio, ecclesiam de Broisola, ecclesiam de ualonessa, ecclesiam de Compiniaco cum capella de Montiniaco, ecclesiam de Eurio, ecclesiam de Ponte-Siriaco cum ecclesia Sancti Aegidii de Nemore cum appendiciis suis, saluo iure Sancti Ioannis Senonensis. Ecclesiam de Sancto Albino cum capella de Melers, ecclesiam de Curia Monunculi, ecclesiam de Sociaco, ecclesiam de Sancto  Martino, ecclesiam de Gumerio, ecclesiam de Sancto Hilario infra muros urbis, ecclesiam Sancti Mauritii inter duos pontes, ecclesiam de Frateio cum capella de Cantu galli, ecclesiam de Amiliaco, ecclesiam de Daimonte, ecclesias de Brueria cum capella Sancti uictoris, ecclesiam de Borouilla, ecclesiam de Remuillari et de Nangeuilla, ecclesiam de uillerario, ecclesiam de Taloan cum capella Sancti Nicolai de uillanoua super Equanam, ecclesiam B. Marie eiusdem uillenoue, ecclesiam de Dimone, ecclesiam de Lorriaco, ecclesiam de Allento, ecclesiam de Bosco regis, ecclesiam de Chanquolla, ecclesiam de Castellariis cum capella Sancte Getnine, et cum capella de Escreuis, ecclesiam  de Malleio uicecomitis. Presentationes etiam presbyterorum in prefatis ecclesiis capitulo concedimus; qui medietatem beneficiorum uel quantum inter eos rationabiliter compositum fuerit per sacramentum eidem capitulo persoluent et ab omni exactione, collecta, et hospitiis, circadis etiam et synodis, et ab omni submonitione et iustitia tam archidiaconorum quam archipresbyterorum penitus sint immunes. Porro si aliquid in ordinem suum egerint, a nobis de penitentia tantummodo corrigantur. Concedimus etiam illis in omnibus prefatis ecclesiis, et in illis que inposterum illis conferentur, succursum, quotiescunque contigerit ecclesias uacare. Preterea concedimus eis plenitudinem potestatis faciendi et exercendi iustitias in malefactoribus  suis laicis, nisi homines nostri fuerint, et in presbyteris suis, quantum ad ipsos pertinet. Notandum uero quod duas prefatas ecclesias, ecclesiam uidelicet de Allento, ecclesiam de Chanquolla, nomine cuiusdam prebende quam in Ecclesia Senonensi constituimus, capitulo concessimus et donauimus, inhibentes ne fructus predictarum ecclesiarum in alios usus quam illius prebende expendantur. Ecclesiam uero de Bosco regis illis donauimus. Ipsi uero ad petitionem nostram associauerunt in minutis partitionibus quatuor canonicos qui debent esse presbyteri, quos constituimus ad altare Beati Petri in Ecclesia Senonensi, ita quod duo illorum tantumdem percipient in minutis partitionibus que fuerint in choro quantum unus  de maioribus canonicis. Ecclesiam uero de Castellariis illis donauimus; et ipsi nobis concesserunt quod post obitum nostrum centum solidos Parisienses in die anniuersarii nostri singulis annis distribuent, ita quod clerici non canonici tantumdem percipient duo quantum unus de maioribus canonicis. Actum Senonis in capitulo publice, astantibus eiusdem ecclesie personis, Salone decano, Hugone archidiacono, Stephano Thesaurario, Gaufrido precentore et uastinensi archidiacono, Haicio cellarario et Pruuinensi archidiacono, Simone Meludunensi archidiacono, Hugone Stampensi archidiacono, Iacquino, Rogerio, Galterio, Guidone presbyteris et canonicis, Guidone, Odone, Reynaldo, Garnerio diaconis et canonicis, Ernaudo, Gaufrido,  Reinaudo, Anselmo, Nicolao, Galterio, Nicolao, Girardo, Manasse, Bartholomeo, Willelmo subdiaconis et canonicis. Preterea cum supranominatis ecclesiis ecclesiam de uaron eis similiter confirmamus. In cuius rei testimonium presentem paginam scribi fecimus et sigilli nostri auctoritate roborari. Actum anno uerbi incarnati 1187. Data per manus magistri Petri cancellarii nostri.«

Nulli ergo . . . nostre confirmationis, etc. Si quis autem, etc.

Datum Rome apud Sanctum Petrum, II Non. Ianuarii anno decimo.



CLXXXII. TURONENSI ARCHIEPISCOPO. Ei committitur causa aduersus episcopum Petrago ricensem. 


Ad hoc in Ecclesia Dei est, ipso disponente, tua promotio procurata ut opportunus sis nostri ordinis coadiutor, in iis maxime que in ea salubrem correctionem exposcunt; circa quod tanto te domus Domini credimus zelo comedi quod diuinum amorem mundano prorsus preferendo fauori, nunquam debeas in iis que tue prouidentie committuntur a uia rectitudinis declinare. Olim siquidem grauis clamor ad aures nostras de episcopo Petragoricensi peruenit, quod preter multa grauia et enormia  que de ipso publice dicebantur, usque adeo erat negligens et inutilis circa officium pastorale ut non solum ad instar infecunde ficulnee terram inutiliter occuparet, uerum etiam ex ipsius defectu gregi sibi commisso multiplex periculum immineret, quod ipse fortassis intelligens, per nuntium suum a nobis petiit licentiam resignandi; sed tandem carne spiritum retardante, cedendi sibi facultate concessa, cedere non curauit. Cum autem eo nouissima sua peiora prioribus faciente, clamor non deficeret, sed grauius inualesceret contra ipsum, uenerabili fratri nostro Bituricensi archiepiscopo et dilecto filio priori Grandimontensi dedimus in preceptis ut eum inducerent ad cedendum; alioquin per censuram ecclesiasticam appellatione remota  compellerent ut infra tres menses post susceptionem litterarum nostrarum apostolico se conspectui presentaret. Qui, sicut nobis per suas litteras intimarunt, cum eum ad id diligentius monuissent, ac ipse post elapsum spatium trium mensium monitioni non acquieuisset eorum, demum ipsum suspensionis sententia perculerunt. At ille post aliquantum temporis intimauit eisdem quod iter arripuerat ad sedem apostolicam ueniendi, sed ita eum in uia quartana febris inuasit quod sine periculo corporis ceptum iter non poterat consummare; et sic illicentiatus ab eis ad Petragoricensem Ecclesiam est reuersus; ubi, sicut asseritur, post latam sententiam suspensionis in eum beneficia multa dedit, et de bonis ipsius non pauca distraxit. Quocirca fraternitati  tue per apostolica scripta mandamus quatenus uniuersas beneficiorum seu quorumcunque bonorum Ecclesie concessiones aut distractiones ab eodem episcopo sic suspenso inueneris esse factas, studeas legitime reuocare, illos qui se temere duxerint opponendos remoto appellationis obstaculo per ecclesiasticam cohibendo censuram, et inquisita diligentius ueritate, si constiterit ipsum, quin potius, ut ita dixerimus, talem a nobis cedendi licentiam postulasse, ne cum uxore Loth uideatur retro respicere in salis statuam conuertendus, ad cedendum, si commonitus cedere forte noluerit, eum sublato appellationis impedimento compellas. Quod si de hoc tibi constare nequiuerit,  cum de insufficientia et inutilitate sua tibi possit plene liquere, ipsum ab administratione Petragoricensis Ecclesie appellatione postposita remouere procures, et ei facias per electionem canonicam cum consilio tuo de persona idonea in episcopum prouideri. Contradictores, si qui fuerint, uel rebelles quo minus mandatum apostolicum impleatur, a sua presumptione appellatione postposita ecclesiastica districtione compescens.

Datum Rome apud Sanctum Petrum, uII Idus Ianuarii, anno decimo.



CLXXXIII. CANONICIS ECCLESIAE SANCTI BARTHOLOMAEI MEDIOLANENSIS. Confirmatur concordia. 


Dilectis filiis D. monasterii Sancti Dionysii syndico et Iacobo Ecclesie uestre procuratore in nostra presentia constitutis, dilectum filium nostrum Benedictum tituli Sancte Susanne presbyterum cardinalem ipsis concessimus auditorem. Coram quo procurator proposuit memoratus quod cum in dicta ecclesia Sancti Dionysii per multum temporis spatium clerici fuerint seculares, bone memorie Aribertus Mediolanensis archiepiscopus de ipsa ecclesia monasterium faciens, abbatem ibidem instituit et duodenarium numerum monachorum; omni nichilominus iure seruato quatuor canonicis, quos in eadem Ecclesia tunc inuenit. Licet autem diutius postmodum in eodem loco tam monachi quam  seculares canonici ministrarint, idem tamen canonici se ad ecclesiam uestram, quam fundauerant in quodam predio quod a G. medico emerant transferentes, electionem fratrum et rerum administrationem liberam in eadem ecclesia multis temporibus habuerunt, predicto monasterio nulla prorsus seruitia exhibentes. uerum emergente postea inter uos ex una parte ac abbatem memoratum Sancti Dionysii super electione canonicorum ecclesie uestre et quibusdam aliis articulis scrupulo questionis, bone memorie Philippus Mediolanensis archiepiscopus super eadem causa contra uos diffinitiuam sententiam promulgauit. Propter quod ad sedem apostolicam appellastis. Cumque  fuisset eadem causa G. quondam Parmensi archidiacono de utriusque partis uoluntate commissa, et in eumdem tam a partis uestre procuratore quam abbatis et syndici monasterii postea compromissum, idem archidiaconus causam ipsam per arbitrium terminauit. uerum quia successor eiusdem abbatis contra predictum arbitrium uenire presumpsit, uos ad magistrum Guidottum Decumanorum canonicum nostras litteras impetrastis: qui de cause meritis certus effectus, predictum arbitrium confirmauit, et abbati Sancti Dionysii ex parte nostra precipiens ne contra ipsum arbitrium uenire presumeret, omnino cassauit quidquid contra illud reperit attentatum. Quam sententiam idem abbas humiliter approbando, coram eodem magistro premisit  se uelle firmiter obseruare uniuersa capitula in eodem arbitrio comprehensa. Idem quoque arbitrium per sententiam dilecti filii abbatis Sancti Abundii et archipresbyteri de Grabadone, quibus eadem fuit causa commissa, exstitit postmodum confirmatum. Unde procurator predictus petiit ut sententiam ipsam confirmare auctoritate apostolica dignaremur, et faceremus predictum arbitrium inuiolabiliter obseruari. Prefatus uero syndicus proposuit ex aduerso quod cum predictus Aribertus archiepiscopus memoratum monasterium Sancti Dionysii construxisset, instituit ut inibi ordo monasticus seruaretur. Quod O. successor ipsius postea confirmauit. Arnaldus quoque quondam abbas eiusdem loci sepedictam ecclesiam uestram Sancti  Bartholomei in ipsius monasterii predio construendo dignoscitur statuisse ut ipsa Ecclesia subiecta esset in omnibus monasterio memorato, et eiusdem dispositio ac prouisio ad idem monasterium plenarie pertineret. Unde cum quidam abbas ipsius loci auctoritate propria quemdam clericum S. nomine in uestra ecclesia ordinasset, et idem a quibusdam canonicis ecclesie uestre tractus fuisset in causam, eo quod sine ipsorum conniuentia fuerat ordinatus, u. quondam Mediolanensis archidiaconus, qui de causa ex delegatione A. tunc Mediolanensis archiepiscopi cognoscebat, dictum S. clericum a uestra impetitione absoluit. Cum autem inter abbatem Sancti Dionysii et uos super electione canonicorum ecclesie uestre et quibusdam  aliis capitulis questio moueretur, Philippus quondam archiepiscopus Mediolanensis, qui de ipsa controuersia cognoscebat, contra uos sententiam protulit super propositis capitulis uniuersis. uerum cum in predictum Parmensem archidiaconum, cui eadem fuerat causa commissa, fuisset postea minus legitime compromissum, idem archidiaconus contra monasterium iniquum arbitrium promulgauit; quod per dilectos filios priorem de Foncella et Baldoinum canonicum de Briuio, qui auctoritate sedis apostolice de ipso negotio cognoscebant, fuit postea reprobatum, cum maior pars monachorum monasterii supradicti in ipsorum presentia prestito iuramento firmauerit quod transactio facta per arbitrium supradictum  in lesionem monasterii facta fuit, et quod nec transactionem nec arbitrium approbarant. Quare dictus syndicus postulauit ut eodem arbitrio reprobato, dignaremur sententiam dicti prioris et sui coniudicis confirmare. Cum igitur super iis et aliis fuisset coram cardinali predicto aliquandiu litigatum, et ipse nobis que audierat fideliter retulisset, nos utriusque partis rationibus intellectis, et inspectis scriptis authenticis que ad probandum hinc inde proposita pars utraque duxerat exhibenda, quia nobis constitit supradictum arbitrium per archidiaconum Parmensem latum, in quem fuerat compromissum a partibus, in presentia predicti magistri Guidotti ab utraque parte pariter approbatum, nos ipsum arbitrium approbantes, illud  auctoritate apostolica confirmamus et presentis scripti patrocinio communimus, statuentes ut si quid contra tenorem ipsius temere fuerit attentatum, careat robore firmitatis. Nulli ergo . . . nostre confirmationis et constitutionis, etc. Si quis autem, etc.

Datum Rome apud Sanctum Petrum, u Idus Decemb. anno decimo.



CLXXXIu. CAPITULO SIGNINO. Confirmatur electio episcopi. 

Ad nostram presentiam accedentes dilecti filii archipresbyter et . . . canonici Signini ex parte uestra nobis humiliter supplicarunt ut electionem  de I. a uobis concorditer celebratam auctoritate dignaremur apostolica confirmare. Nos igitur electionem ipsam secundum Ecclesie Romane consuetudinem examinari diligentius facientes, comperimus quod nec obitus bone memorie . . . episcopi uestri nobis fuerat intimatus, nec a nobis, prout fieri debuit, eligendi licentia expetita, et quod etiam adhuc uiuente ipso episcopo quosdam presumpsistis temere nominare qui super electione futuri antistitis scrutarentur omnium uoluntates contra canonicas sanctiones, spretis nichilominus quibusdam canonicis uestris apud sedem apostolicam constitutis. Insuper ne ipsorum aliquis posset in eadem ecclesia promoueri, dictis examinatoribus,  quibus potestatem eligendi episcopum contulistis, callide fuit mandatum a uobis quod unum de iis qui tunc erant presentes ad ecclesie uestre regimen euocarent. Unde habito cum fratribus nostris diligenti tractatum, propter rationes predictas electionem ipsam iudicauimus irritam et inanem. uerum quia paternum affectum quem ad ecclesiam uestram habemus, offensi etiam deponere non ualemus, cum et persona censeatur idonea, et ad eam unanimitas uestri consensus aspiret, ipsum I. uobis, non ex electione uestra, sed auctoritate nostra concessimus in pastorem, mandantes eidem ut assumat ecclesie uestre curam, consecrationis munus per nos dante Domino recepturus.

Datum Rome apud Sanctum Petrum.



CLXXXu. ARCHIEPISCOPO ET CAPITULO SENONENSI. Ut sinant decanum manere per triennium in studio Parisiensi. 


Quamuis de facili nos flectere non debeat acceptio personarum ad aliqua preter commune debitum concedenda, si tamen meritum alicuius id exigat, tanto facilius ei liberalitatis apostolice gratiam elargimur quanto de ipsius conuersatione honesta et scientia litterarum euidentioribus coniecturis efficimur certiores. Hinc est quod cum dilectus filius S. decanus uester, litteratura et moribus merito commendandus, disponat per triennium Parisius commorari, ut infra idem spatium scholas  in theologica facultate regendo et aliis et sibi proficiat, et nobis humiliter supplicarit quod ibidem commorandi per tantum temporis sibi licentiam preberemus, eius preces eo libentius duximus admittendas quo specialius pro eodem penes nos sua merita intercedunt, cum ex hoc etiam ecclesie uestre commoda ualeant prouenire maiora. Quocirca uniuersitatem uestram rogandam duximus et monendam, per apostolica uobis scripta mandantes quatenus ob reuerentiam apostolice sedis et nostram dictum spatium ob huiusmodi causam ad morandum in scholis Parisius ei liberaliter concedatis, ipsum interim sacerdotalem recipere ordinem non cogentes; mandatum nostrum taliter audituri quod gratum possimus habere pariter et acceptum.

 Datum Rome apud sanctum Petrum, II Idus Ianuarii, anno decimo.



CLXXXuI. PATRIARCHAE IEROSOLYMITANO A. S. L. Super prouisione archidiaconatus Antiocheni facienda idonee persone. 

Dilecto filio nostro Ioanne Sancte Marie in uia Lata diacono cardinale dilectis filiis magistro Ioanni et P. nuntio uenerabilis fratris nostri patriarche Antiocheni auditore concesso, idem magister proposuit coram eo quod cum olim dilectus filius noster Petrus tituli Sancti Marcelli presbyter cardinalis A. S. L. ad partes Syrie peruenisset, intelligens archidiaconatum ultra sex menses in  Antiochena Ecclesia uacauisse, ac per hoc donationem ipsius ad Romanam Ecclesiam deuolutam, archidiaconatum ipsum cum omni iure suo eidem magistro legationis auctoritate concessit, factaque sibi canonica inuestitura de illo, dicto patriarche mandauit ut ipsum reciperet et benigne tractaret. Qui se asserens eumdem archidiaconatum cuidam suo concessisse nepoti, quod idem legatus mandauerat non impleuit, quanquam etiam super hoc personaliter demum apud Antaradum rogauisset eumdem. Cum autem eidem legato per testes idoneos constitisset quod donatio sua donationem precesserat patriarche, quod etiam nepos eius multum ab etate distabat que pro talibus a canone diffinitur,  factam illi a patriarcha concessionem uiribus carere decernens, quod ipse de prefato magistro fecerat sententialiter confirmauit, et a priore Bellimontis ac magistro Milone sibi ad hoc exsecutoribus deputatis, stallum in choro et locum in capitulo assignari precepit eidem, ipsumque in plenam possessionem domorum, casalium, terrarum et aliorum ad archidiaconatum pertinentium introduci. Sciens insuper multas prebendas et dignitates simili modo in ecclesia memorata uacasse, donationi sue reseruauit easdem; e quibus unam Rogerio, aliam uero Bartholomeo clericis assignauit, eos in predicta ecclesia canonicos statuendo. Cum autem propter uarias contumacias quas idem patriarcha circa premissa commiserat, quasdam sententias protulisset in ipsum, tandem  uenerabiles fratres nostri Tripolitanus et Antaradensis episcopi ex parte patriarche iam dicti cum litteris de ratihabitione ad ipsius presentiam accesserunt, dicentes quod idem patriarcha uolebat ut tam archidiaconatus quam dignitates et prebende a se uel ab ipso collate in sua dispositione manerent, ac de ipsis et aliis in prefata Ecclesia secundum suam disponeret uoluntatem, quod quidem in prelibatis litteris continebatur expressum. Unde legatus idem predictas sententias relaxauit, et eisdem dixit episcopis ut patriarcha de cetero dictum magistrum pro archidiacono, duos uero canonicos constitutos ab ipso pro canonicis Antiochenis haberet, illi quidem archidiaconalia, istis uero canonicalia iura omnia exhibendo. Quod iidem episcopi patriarcham  respondere facturum, ipsius nomine recipientes ad pacis osculum Marinum Nicociensem archidiaconum pro magistro et canonicis antedictis. Preterea supradictus legatus Antiochenos canonicos, quos pro eo quod ordinationi sue contumaciter restiterunt suspensionis primo et postmodum excommunicationis sententia innodarat, per ualaciensem episcopum et collegas ipsius recepta iuratoria cautione mandauit absolui, ita quod et ante quam impenderent iuramentum exprimeretur eisdem, et post absolutionem, sub debito mandaretur ipsius ut quod de archidiacono ipso et duobus canonicis memoratis fuerat statutum ab eo, inuiolabiliter obseruarent; quam uidelicet formam si dictus episcopus et college ipsius  excederent, processum eorum reputaturum se scripsit uacuum et inanem. Unde petebat idem magister ut archidiaconatum iam dictum confirmare dignaremur eidem et ipsum pacifica faceremus illius possessione gaudere, ac fructus ipsius et possessionum suarum a tempore sibi facte institutionis subtractos, cum restauratione nichilominus expensarum, restitui mandaremus eidem, prefatos canonicos, qui contra iuramentum suum eumdem noluerunt recipere, punientes. Pro altero uero ex duobus antedictis canonicis, scilicet R. presbytero, cum reliquis in fata concesserit, suppliciter postulauit ut canonicatum cum una prebendarum illarum que tunc temporis ultra sex menses in Ecclesia prenominata uacarent confirmaremus eidem, et faceremus ab eo pacifice  possideri. Econtra uero nuntius patriarche respondit quod cum W. quondam archidiaconus Antiochenus et concanonici eius duo ita fuissent in mari sublati de medio quod de ipsis usque ad sequens passagium nulla prorsus haberi potuit certitudo, noluit prepropere patriarcha de archidiaconatu disponere, sed donec de illis effici posset certior exspectare. Transacto igitur secundo passagio, in quo legatum asserit applicasse, cum per publicam famam ei de predictorum periculo constitisset, archidiaconatum cuidam suo nepoti concessit, quem ad presentiam nostram statim mittere disponebat ut propter etatis defectum de archidiaconatu pariter et de ipso dignaremur misericorditer ordinare. Postmodum uero predictus egatus per suas ei litteras intimauit quod archidiaconatum  eumdem magistro contulerat antedicto. Cui demum ipse rescribens illum se iam antea suo concessisse nepoti, rogauit ut negotio supersedens, eumdem nepotem, qui pedes in itinere iam habebat, ad apostolicam sedem accedere sustineret. Sed ille preces non admisit ipsius; imo tam patriarcham quam capitulum et ecclesiam durius aggrauando super facto archidiaconatus, duos nuntios cum prefato magistro destinauit ad ipsos; qui presentientes illos in suum accessisse grauamen, ne in quoquam procederent, sedem apostolicam appellarunt. At illi, appellatione contempta, multipliciter ceperunt capitulum in suspensionibus et aliis aggrauare. Patriarcha uero primo per litteras et nuntios speciales, ac postmodum per se ipsum non sine magnis laboribus  legatum adiuit, deuote supplicans ut ab iis, presertim post appellationem, desisteret, et causam ad nos sineret deuenire. Quod cum non posset aliquatenus obtinere, appellationem innouauit eamdem; eoque a sua presentia recedente, legatus ipsum ab interdicendi et excommunicandi potestate suspendit, et in predictum capitulum excommunicationis fecit sententiam promulgari; quam etiam singulis diebus Dominicis accensis candelis innouari mandauit; et manum aggrauans super eos, duos in eorum ecclesia nominauit canonicos, irrequisitis ipsis, reclamantibus, et inuitis. Quia uero princeps et ciues Antiocheni, qui iam ante contra ecclesiam se erexerant, ex his que in iniuriam patriarche capitulique fiebant,  occasionem sumpserunt in eos enormius debacchandi, ita quod possessionibus Ecclesie deuastatis, et alio quodam in patriarcham per fauorem eiusdem Principis a Syrianis electo, graue periculum sibi cernebat imminere, per quod Antiochia totius Latinitatis communioni subtrahi uidebatur, his duobus malis idem patriarcha perplexus elegit minus incurrere ut posset grauius euitare, et sic super facto memorati magistri et aliorum duorum in cardinalis se posuit uoluntate; sed prefato magistro postmodum multiplices contumelias et grauamina contra ipsum et capitulum procurante, quasdam litteras a Tripolitano episcopo sibi missas idem patriarcha recepit, in quibus continebatur quod quamplures uiri iurati coram ipso episcopo perhibuerant testimonium quod  idem magister monachus monasterii Sancti Spiritus de Panormo fuisset. Unde cum super apostasia huiusmodi et aliis quibusdam excessibus patriarcha uocasset eum ut in sua presentia responderet, ille confusus in semetipso appellando recessit. Predictis uero duobus stallum assignari precepit, et dixit se in nullo contradicturum eisdem super ordinatione quam de ipsis in Antiochena Ecclesia fecerat cardinalis. Quare suppliciter postulabat a nobis ut super ipsius ecclesia circa prefatum magistrum, quem asserit apostasie nota respersum, et circa prefatum R. qui, ut asserit, est concubinarius manifestus, illitteratus et uilis, qui etiam ad expugnationem Christianorum ante quoddam castrum fecisse dicitur lignea instrumenta, prouide respicere dignaremur.  uerum idem magister super apostasie crimine hoc respondit, quod cum esset medicus abbatie Sancti Spiritus de Panormo, et ad eam consueuisset in suis infirmitatibus declinare, quoniam erat uicina mari et flumini domus eius, iuxta consuetudinem suam ad abbatiam eamdem in quadam sua infirmitate diuertit. Cumque quadam nocte tanta ui egritudinis laboraret ut quod circa se fieret non sentiret, quidam monachus compatriota ipsius, qui ad custodiam eius fuerat derelictus, de conualescentia eius desperans, et de morte presumens, suam tunicam eum induit, quid circa eum ageret minime sentientem. Ceterum cum prior accessisset ad eum, et ne idem magister irasceretur monasterio super eo quod factum fuerat postulasset, ipse regulam sibi petiit  exhiberi, ut legendo cognosceret plenius si ualeret austeritatem Cisterciensis ordinis sustinere. uerum quoniam perlecta regula insufficientem se ad tante austeritatis obseruantiam intellexit, deposita tunica, quam se dixit per decem dies, iuxta quod recordari poterat, tenuisse, in ueste in qua intrauerat monasterium est egressus. Contra quod exhibuit quasdam litteras nuntius patriarche nomine prioris et conuentus monasterii memorati nostro apostolatui destinatas, in quibus ipsi testimonium perhibebant quod idem magister sicut notorium est pluribus hominibus de Panormo, infirmitate detentus ad eorum se contulit monasterium, habitumque deuote suscepit, ac per aliquot dies tenuit, sed ad capitulum non accessit; qui post paululum conualescens, monasterium  est egressus, secutus exinde propriam uoluntatem. Nos igitur auditis iis et aliis que fuerunt utrinque proposita, quia per confessionem eiusdem magistri cognouimus quod ipse per decem dies habitum nouitii gessit in monasterio memorato, fraternitati tue per apostolica scripta mandamus quatenus nisi sufficienter ostenderit quod fuerit protestatus se ad priorem statum liberum uelle habere regressum, si forsan infra tempus probationis nollet ordinis austeritatem subire, perpetuum ei silentium super ipso archidiaconatu imponere non postponas, cum secundum canonicas sanctiones ad laxiorem saltem ordinem accedere teneatur. Quod si de protestatione fecerit tibi fidem, cum presumendum sit pro sententia cardinalis, per quam quod factum  fuerat de nepote patriarche cessaret, presertim cum ipse patriarcha quod nepos suus defectum pateretur etatis per suas nobis litteras intimarit, reducto eodem magistro in possessionem quam noscitur habuisse, inquiras sollicite ueritatem utrum archidiaconatus collatio ad patriarcham tantum pertineat, uel spectet pariter ad canonicos et ad ipsum. Quod si communiter pertinet ad utrosque, ipsique infra sex menses postquam eum innotuit uacauisse concedere neglexerunt, quoniam extunc donatio eius ad nos fuerat deuoluta, quod per cardinalem factum est auctoritate nostro decernens inuiolabiliter obseruari dicto magistro archidiaconatum ad iudices sepedictum, et facias ab eo possideri, contradictores per  censuram ecclesiasticam appellatione remota compescens, auditurus postmodum si patriarcha uel alius aliquid proponere uoluerit contra eum, et appellatione postposita sine canonico decisurus. Idem quoque te facere uolumus et mandamus si tantum ad patriarcham donatio eius spectat, et Canonicos donationi eius uel cardinalis constiterit consensisse. Alioquin cum a tempore quo ipsum innotuit uacauisse, post elapsum sex mensium tempus infra quos patriarcha uti suo iure neglexit de communi iure non ad nos sed ad capitulum Antiochenum archidiaconatus collatio fuerit deuoluta, si capitulum postularit, eidem magistro perpetuum silentium imponere non omittas; non obstante quod ipse quasdam litteras prefati cardinalis ostendit in quibus  fatetur se concessisse archidiaconatum eidem propter multiplices rationes, cum per alias litteras cardinalis eiusdem, que illas precedunt, et alias etiam que illas sequuntur, ipse cardinalis hanc sue concessionis rationem assignet, quod idem archidiaconatus ultra sex menses uacauerat, unde ad Romanam Ecclesiam ipsius erat donatio deuoluta.

Datum Rome apud Sanctum Petrum, u Idus Ianuarii anno decimo.



CLXXXuII. ARCHIDIACONO ET PRIORI SANCTI STEPHANI DE PONTE FLORENTIN. Deputantur exsecutores aduersus episcopum Lucanum. 

Accedentibus ad presentiam nostram dilectis filiis . .  monacho monasterii de Ficiculo et . ., Lucani episcopi procuratoribus dilectum filium Rogerium tituli Sancte Anastasie presbyterum cardinalem concessimus auditorem. Coram quo dicti monasterii procurator proposuit quod cum olim causam que inter dilectos filios abbatem et conuentum monasterii sui ex una parte ac dictum episcopum ex altera super institutione plebani in plebe de Ficiculo uertebatur, Abbati Sancte Marie ac priori Sancti Laurentii duxerimus committendam, dictus episcopus citatus ab eis, ipsorum adire presentiam recusauit, super eadem causa ad dilectos filios prepositum Sancti Geminiani et priorem Sancte Reparate quasdam a nobis litteras postmodum obtinens nullam facientes  de prioribus mentionem. Quare abbas predictus coram eis noluit litigare, asserens litteras illas ueritate tacita impetratas, cum mentionem nullam priorum facerent litterarum. uerum utriusque partis procuratores ad nostram presentiam accedentes, causam ipsam dilectis filiis abbati de Sexto et priori Sancti Fridiani obtinuere committi. Sed eorum altero ante litis ingressum morte preuento, sepedictus episcopus traxit eumdem abbatem ad iudicem secularem; ad cuius presentiam pars abbatis accedens, et allegans commissiones apostolice sedis et priuilegia ecclesiastice libertatis, eidem episcopo inhibuit appellando ne ipsum coram seculari iudice compelleret litigare. At episcopus, appellatione contempta, ipsum abbatem per eumdem sibi  fecit iudicem condemnari. Propter quod nos uenerabili fratri nostro Fesulanensi episcopo et dilecto filio abbati Sancte Marie de Florentia nostris dedimus litteris in mandatis ut iuxta predicte commissionis tenorem in ipsa causa, appellatione remota, preuia procederent ratione, super eo quod idem episcopus ad seculare forum supradictum traxit abbatem quod esset canonicum statuentes et facientes per censuram ecclesiasticam firmiter obseruari. Porro iudices ipsi, quia dictus episcopus peremptorie citatus ab eis noluit comparere, receperunt testes abbatis, et eumdem episcopum in expensis septuaginta librarum, quas abbas fecerat, condemnarunt. Nos uero attendentes quod dicti iudices ordine iudiciario non seruato in ipso negotio  processerunt, processum illum irritum decernentes, dilecto filio archipresbytero et magistro Hugoni canonico Florentinis nostris dedimus litteris in mandatis ut partibus conuocatis, et auditis hinc inde propositis, si constaret eisdem quod sepedictus episcopus abbatem ipsum traxisset ad iudicium seculare, eumdem a pontificali officio suspendentes, reuocarent in irritum quidquid per secularem iudicem contra ipsum abbatem fuerat attentatum, et iamdictum episcopum ecclesiastica districtione compellerent ad restitutionem librorum quos sibi fecerat per secularem potestatem auferri, et expensarum atque damnorum que propter hoc abbas incurrerat sepedictus, audituri postmodum causam et appellatione remota sine debito decisuri. Sane iudices  ipsi, mandato nostro suscepto, episcopum ipsum legitime citauerunt, assignato sibi termino competenti; quem idem preueniens, quemdam nuntium ad eorum presentiam destinauit, qui quasdam litteras exceptiones friuolas continentes presentauit eisdem, inhibens ipsis ne in facto procederent appellando. Ipsi uero, cognito quod non erat appellationi huiusmodi deferendum, eumdem iterum citauerunt; sed ipse ad terminum sibi prefixum nec per se nec per responsalem idoneum comparuit coram eis. uerum quia interim iudices ipsi nostrum recepere preceptum ut nonobstantibus friuolis exceptionibus quas idem episcopus malitiose dicebatur proponere in dispendium monasterii  memorati, in ipso negotio iuxta prioris mandati nostri tenorem sublato appellationis obstaculo preuia ratione procederent, eumdem episcopum iterum peremptorie citauerunt. Sed ipse coram eis nec per se termino constituto comparuit nec per idoneum responsalem; imo ad presentiam nostram accedens, et abbatem nobis afferens suggessisse quod ipse illum super causa spirituali ad iudicium traxerat seculare, quantumcunque institerit ut transmissas ad eos dignaremur litteras reuocare, tandem obtinuit istud solum ad episcopum Florentinum, ut ipse inquisita plenius et cognita ueritate, si prefatum episcopum inueniret eumdem abbatem super institutione plebis uel alia spirituali causa ad forum seculare traxisse, contra eumdem episcopum  iuxta formam in prioribus litteris comprehensam sublato appellationis obstaculo procedere non tardaret. Cumque iudices supradicti, huiusmodi adhuc commissionis ignari, ut eidem omnem auferrent materiam malignandi, ad instantiam cuiusdam Lucani canonici, qui se ipsius nuntium asserebat, uiginti septem dierum inducias concessissent, demum episcopus plebanum de Capiano direxit ad eos, sibi litteras nostras, quas dicto episcopo misimus, demonstrauit. Ceterum cum articulus ille qui fuerat episcopo commissus eidem, fuisset in eius presentia expeditus, et iudices ipsi uellens in negotio ipso procedere, accessit ad eos plebanus predictus, non tamen ad prosecutionem cause sufficienter instructus. Quare ad ipsius malitiam  conuincendam eidem sex dierum inducias concesserunt. Tunc prefatus episcopus constituto termino prefatum plebanum sufficienter instructum ad eorum presentiam destinauit. Partibus igitur in eorum presentia constitutis, sepedictus abbas asseruit quod prefatus episcopus ipsum in causa ciuili, pro facto tamen plebis predicte, traxit ad iudicium seculare, occasione uidelicet cuiusdam arbitrii quod iamdudum inter episcopum et abbatem super ipsa plebe fuerat promulgatum; propter quod in quinquaginta libris et amplius a seculari iudice fuerat condemnatus. Unde memoratum episcopum iuxta mandati nostri tenorem puniri et ad restitutionem damnorum et expensarum quas ob hoc fecerat eumdem compelli  cum instantia postulauit. Responsatis uero episcopi quasdam litteras eiusdem porrexit inter cetera continentes quod ipse coram nobis requisitus responderat quod memoratum abbatem super iure ciuili ad forum traxerat seculare, nec super hoc a nobis fuerat reprehensus. Unde dicebat quod non tenebatur super hoc respondere abbati, et iudices procedere non debebant. Preterea asseruit litteras nostras illius consuetudinis ueritate tacita impetratas qua in ciuitate Lucana clerici coram laicis qui treuguani dicuntur in causa ciuili se consueuerunt ad inuicem conuenire. Asseruit etiam quod nostre intentionis non fuerat ut dictus episcopus puniretur, si super re ciuili tantum ad seculare iudicium traxisset abbatem. Ex parte uero abbatis exstitit replicatum  quod huiusmodi consuetudo erat contra ius canonicum et ciuile, et post appellationem ad nos rationabiliter interpositam, sicut apparet per publica instrumenta et commissiones a nobis obtentas, dictus episcopus eum in seculari foro presumpserat conuenire. Cum igitur per publicum instrumentum sepefatis iudicibus constitisset quod abbas tractus fuerat ab ipso episcopo super re ciuili ad iudicium seculare, et abbas proposuisset quod licet consuetudo predicta alios tangeret clericos, ipsum tamen tangere non debebat, cum sit exemptus, sicut apparet per priuilegia pontificum Romanorum, et ipsi parati essent legitime procedere in negotio supradicto, responsalis episcopi quasdam  friuolas exceptiones proponens ad sedem apostolicam appellauit, et responsionem aliquam non exspectans, statim illicentiatus recessit. Iudices uero utriusque mandati tenore diligenter inspecto, et habito prudentum uirorum consilio, non duxerunt appellationi huiusmodi aliquatenus deferendum, sed eumdem episcopum pro multiplici contumacia manifesta suspenderunt a celebratione missarum, ex parte Dei omnipotentis et nostra precipientes eidem ne de cetero missam presumeret celebrare donec per se uel responsalem idoneum ad presentiam accederet eorumdem, exhibiturus abbati predicto iustitie complementum. Et ne de sua fraude commodum reportaret, recepto ab eodem abbate corporaliter iuramento  quod idem sigillatim et diligenter secundum ipsorum taxationem expensas quas fecit et damna que pertulit occasione ipsius episcopi declarauit pro ducentis quinquaginta libris, in possessionem omnium reddituum quos dictus episcopus habet in castello, curto, ac districtu Sancte Marie in monte eumdem abbatem fecerunt induci, archipresbytero et capitulo Lucano mandantes ut eumdem episcopum denuntiarent a missarum celebratione suspensum. Licet autem archipresbyter ipse suspensionis sententiam denuntiasset eidem, ipse tamen in festiuitate Omnium Sanctorum, sententia ipsa contempta, publice ac solemniter celebrauit. Unde petebat procurator predictus ut processum iudicum predictorum  auctoritate dignaremur apostolica confirmare. Procurator uero episcopi proposuit ex aduerso quod cum negotium fuisset episcopo Florentino commissum, et ipse tandem absolutus ab eo, utpote cui patuit per confessionem abbatis quod etiam ipse in spirituali causa non traxerat eum ad iudicium seculare, legitime appellarat ab eis qui uolebant ipsum a predicto Florentino episcopo absolutum compellere super hoc iterum litigare. Unde quod factum erat ab ipsis post appellationem ad nos interpositam censeri petebat irritum et inane. Nos igitur iis et aliis que coram cardinale predicto fuerant proposita per relationem ipsius plenius intellectis, episcopi appellationem illegitimam decernentes, processum approbauimus iudicum  predictorum, eumdem episcopum, qui presumpsit post denuntiationem sibi factam missarum solemnia celebrare, a sacerdotali et pontificali officio suspendentes. Quocirca discretioni uestre per apostolica scripta mandamus quatenus latam a nobis sententiam publicantes, faciatis eamdem firmiter obseruari.

Datum Rome apud Sanctum Petrum, Nonis Ianuarii, anno decimo.



CLXXXuIII. ABBATI AUGENSI, ET CONRADO DECANO WLDE CONSTANTIENSIS DIeCESIS, ET MAGISTRO CONRADO SCHOLASTICO CURIENSI. De presbytero diffamato de adulterio et incestu. 


 Cum dilectis filiis H. presbytero et G. procuratori O. clericis constitutis in presentia nostra dilectum filium T. subdiaconum et capellanum nostrum concessissemus auditorem, idem procurator proposuit coram eo quod eum dictus presbyter super incestus crimine fuisset publice infamatus, bone memorie Constantiensis episcopus ordinarius iudex eidem purgationem indixit: qui cum se purgare nequisset, ab eodem episcopo fuit in plena  synodo suis ecclesiis sententialiter destitutus, quas ipse nichilominus detinuit aliquandiu per uiolentiam occupatas. Cumque postmodum idem presbyter cuiusdam consanguinei sui uxorem abductam in domo publice detineret ad petitionem H. plebani de Herisio  et quorumdam aliorum clericorum Constantiensis diecesis dilectis filiis de Scennis et de Ustrou  decanis eiusdem diecesis nostras dicimur sub hac forma litteras destinasse, ut uidelicet si predictus presbyter super crimine adulterii et incestus coram ipsis se purgare non posset, ipsum pena debita castigarent. Qui iuxta mandati nostri tenorem in negotio procedentes, cum constitisset eisdem quod idem presbyter, pro eo quod in purgatione defecerat, ab episcopo memorato fuerat in synodo  condemnatus, ipsum, utpote contumacem, predictis ecclesiis per sententiam priuauerunt; maxime cum de incestu et adulterii crimine tanquam de notorio manifeste liqueret eisdem; dilecto filio abbati Sancti Galli, ad quem illarum ecclesiarum donatio pertinebat, potestatem liberam concedentes ecclesias ipsas personis aliis conferendi; qui eas postea supradicto clerico assignauit. uerum idem presbyter ad sedem apostolicam ueniens, et falso se asserens pretermisso iuris ordine spoliatum, ad abbatem de domo Sancti Petri et suos coniudices alteri parti omnino suspectos nostras litteras reportauit. Qui eidem O. litterarum ipsarum copia denegata, et probationem ipsius super falsitate litterarum admittere recusantes;  iuris ordine pretermisso post appellationem ad nos legitime interpositam restitutionis sententiam pro eodem presbytero protulerunt, quod se loco et tempore probaturum per legitimos testes proponebat. Dictus uero presbyter ex aduerso respondit quod licet super premissis criminibus ab inimicis fuisset emulis infamatus, et a Constantiensi capitulo propter hoc eidem indicta purgatio, ipsam tamen nullus recipere uoluit, licet eam paratus fuerit infra prefixum sibi terminum exhibere, adiiciens quod processus iudicum predictorum debebat merito retractari, cum lite non contestata, et  post appellationem ad nos interpositam, presumpserint procedere contra eum. Preterea dictus presbyter proposuit conquerendo quod cum a predicto O. et complicibus suis predictis ecclesiis fuisset per uiolentiam spoliatus, et ad supradictum abbatem de domo Sancti Petri ac coniudices suos primo, et secundo ad electum Constantiensem restitutionis litteris impetratis, per utrosque restitutionis meruerit beneficium obtinere, idem O. eum non est ueritus sepius spoliare. Unde cum propter hoc ipse cum complicibus suis excommunicationis sententia innodatus in sua contumacia perduraret, predicto electo et coniudicibus suis dedimus in preceptis ut auctoritate nostra suffulti districtius inhiberent ne in locis in quibus iidem excommunicati  presentes existerent diuina officia dicerentur, et eosdem tandiu appellatione cessante suspenderent a diuinis donec sepedicto presbytero de damnis et iniuriis irrogatis satisfacerent competenter, uel responsuri de tanto contemptu nostro se conspectui presentarent. Sed ipsi ad appellationis diffugium conuolantes, contra prohibitionem ipsorum iudicum diuina celebrant interdicti, nec ad nostram presentiam responsalem transmittere curauerunt. Licet autem idem presbyter ad abolendam omnem infamiam purgationem indictam sibi ab eodem electo, non tanquam delegato, sed ordinario, curauerit exhibere, sepedicti tamen emuli eum non desinunt infamare. Unde nobis humiliter supplicauit ut ab illorum impetitionibus absolutum faceremus ipsum  predictarum ecclesiarum pacifica possessione gaudere, illos legitime punientes qui excommunicati et interdicti diuina presumpserunt officia celebrare. Ad hec procurator adiecit quod dicta purgatio fuit ab electo recepta absente parte altera et penitus ignorante, quod etiam se asseruit probaturum. His igitur et aliis que fuere coram capellano predicto proposita plenius intellectis, licet littere ille, que ad predictos de Scennis et Ustrou decanos impetrate dicuntur, uel ipsarum transcriptum ostensum non fuerit coram nobis, quia tamen ex tenore relationis ipsorum, quam dictus procurator exhibuit, si etiam littere ipse ostense fuissent, nobis constitit euidenter iudices ipsos pretermisso iuris ordine  processisse, tam processum eorum quam concessionem ecclesiarum a predicto abbate de mandato ipsorum factum auctoritate apostolica retractamus, presertim cum relationis ipsius series repugnantia contineat et aduersa. Dicitur etenim quod crimen eiusdem presbyteri usque adeo publicum fuerat et notorium quod nullus inficiationis locus penitus existebat, utpote cuius uniuersus uicinie populus testis erat. Et tamen ibidem premittitur quod eidem presbytero terminum peremptorium prefixerunt, in quo, si posset, super infamia predictorum criminum canonice se purgaret; cum nimirum si crimen notorium existebat, non erat utique illi indicenda purgatio, sed in eum condemnationis sententia promulganda. Restitutionis quoque sententiam  pro eodem presbytero a diuersis iudicibus latam duximus approbandam, presentium uobis auctoritate mandantes quatenus eumdem presbyterum in corporalem possessionem predictarum ecclesiarum sublato cuiuslibet contradictionis et appellationis obstaculo inducatis et defendatis inductum; contradictores, si qui fuerint, per censuram ecclesiasticam appellatione postposita compescentes, et facientes eidem presbytero tam de fructibus medio tempore perceptis ex ecclesiis memoratis quam de damnis et iniuriis irrogatis satisfieri competenter. Facta uero restitutione plenaria, si legitimus apparuerit contradictor, qui possit et uelit legitime comprobare quod idem presbyter, pro eo quod in legitime indicta sibi purgatione defecit, condemnatus fuit a predicto  episcopo et sepedictis ecclesiis spoliatus, uos eidem super ecclesiis ipsis perpetuum silentium imponatis, facientes eisdem per eos ad quos pertinet de personis idoneis canonice prouideri. Si uero nullus apparuerit legitimus accusator, et ipsum inueneritis apud bonos et graues super predictis criminibus uel ipsorum altero infamatum, purgationem ei canonicam indicatis, nonobstante quod coram predicto electo dicitur se purgasse, cum pendente coram delegatis iudicio non debuerit ordinarius purgationem indicere infamato; in qua purgatione si forte defecerit, iuxta premissam formam ipso ab ecclesiis prorsus amoto, prouideri eisdem canonice faciatis. Nullis litteris obstantibus preter assensum partium, etc. Quod si non omnes, etc.

 Datum Rome apud Sanctum Petrum, Iu Idus Ianuarii anno decimo.



CLXXXIX. EPISCOPO ET CANTORI ET MAGISTRO N. ARCHIDIACONO TRECENSIBUS. De controuersia inter decanum et episcopum Altissiodorensem. .

 Dilectis filiis decano Altissiodorensis Ecclesie ac magistro B. uenerabilis fratris nostri Altissiodorensis episcopi procuratore in nostra presentia constitutis, idem magister proposuit coram nobis quod cum dictus episcopus R. presbyterum domus Dei de Monte-Atrito, in qua prouisionem et dispositionem plenariam idem episcopus obtinere dignoscitur,  detineri faceret uinculis mancipatum pro eo quod bona quedam eiusdem domus, que furtiue subtraxerat, restituere detrectabat, propter quod etiam ab eodem episcopo fuerat excommunicationis sententia innodatus, et supradictus decanus episcopum monuisset ut eidem restitueret uel saltem recrederet presbyterum memoratum, quem ad iurisdictionem suam spectare firmiter asserebat, idem episcopus multiplicem rationem allegans quare se ad hoc nullatenus teneri dicebat, eumdem presbyterum restituere uel recredere penitus recusauit, proponens quod super hoc eidem decano paratus erat in propria curia, cum decanus eius uassalus existeret, uel coram arbitris communiter elegendis, seu etiam coram  metropolitano iustitiam exhibere. Decanus autem hec omnino recusans cepit grauiter comminari quod tale aliquid faceret quod episcopo displiceret. Propter quod episcopus metuens ne decanus aliquid in suum preiudicium attentaret, se ac suos, statum Ecclesie ac ciuitatis sue protectioni metropolitani supponens, ad metropolitane sedis audientiam prouocauit, festum Sancte Marie Magdalene proximo preteritum terminum appellationi prefigens. uerum decanus post modicum canonicis Antissiodorensibus conuocatis, interdictum huiusmodi eis contradicentibus promulgauit, ut episcopo in ciuitate presente a diuinis in Antissiodorensi Ecclesia cessaretur. Postmodum uero cum die appellationi prefixo comparuissent partes coram officiali curie Senonensis,  decanus allegans quod appellationi ab episcopo interposite ideo non duxerit deferendum quoniam presbyter supradictus adhuc in uinculis tenebatur, uocem ad nos appellationis emisit. Officialis autem irritum iudicans interdictum a decano post appellationem episcopi ad sedem metropoliticam interpositam promulgatum, capitulo Ecclesie Antissiodorensis iniunxit ut interdictum illud nullatenus obseruaret. Cumque postmodum episcopo presente decanus firmiter inhiberet ne in ecclesia cantaretur, et G. capellanum episcopi cantantem ibidem post appellationem ad nos interpositam uinculo excommunicationis astringens, diuinum officium in ecclesia impediret, nec monitus per episcopum sepius officium perturbare desisteret, episcopus demum  ipsum, tanquam contumacem et incorrigibilem excommunicationis mucrone percussit; quem postea uenerabilis frater noster Senonensis archiepiscopus deuitandum publice nuntiauit. Unde procurator ipse postulauit a nobis ut supradictam interdicti sententiam irritam iudicantes, excommunicationis ab episcopo latam sententiam faceremus usque ad satisfactionem condignam inuiolabiliter obseruari. Decanus autem proposuit ex aduerso quod cum episcopus R. presbyterum pertinentem ad iurisdictionem suam faceret in uinculis detineri, et ipse tam a clericis quam laicis ciuitatis fuisset grauiter increpatus, tanquam negligeret ius ad se pertinens defensare, qui ad seruandas Ecclesie consuetudines iuramento super hoc prestito tenebatur, per se ipsum  episcopum monuit ut presbyterum ipsum restitueret libertati, paratus sufficienter ostendere quod ad iurisdictionem suam idem presbyter pertinebat eumdem episcopum demum faciens per plures alios commoneri ut presbyterum sibi redderet uel recrederet, uel saltem poneret in sequestro. Cumque nequisset episcopus ad istorum aliquod inclinari, capitulo conuocato decanus, de conniuentia eius, huiusmodi posuit in ecclesia interdictum, ut episcopo in ciuitate presente cessaretur in ecclesia penitus a diuinis, exsecutionem nichilominus sententie suspendendo donec super hoc haberet cum archiepiscopo, qui proximo uenturus erat in ciuitate, tractatum;  per quem sperabat posse concordiam reformari. Ceterum licet postea presente archiepiscopo episcopum monuisset ut aliquem supradictorum modorum ad liberationem presbyteri acceptaret, in nullo tamen proficere potuit apud eum; quinimo ad metropolitane sedis audientiam episcopus appellauit, appellationi sue prefigens terminum supradictum. Unde decanus in capitulum rediens canonicis uniuersis iniunxit ut interdictum, sicut ab eo positum fuerat, obseruarent. Die uero appellationi prefixo coram Senonensi officiali decanus cum episcopi procuratore comparens, et grauamen sibi metuens imminere, ad sedem apostolicam appellauit, Letare Ierusalem appellationi sue termino constituto, et se ac statum suum et Antissiodorensis Ecclesie protectioni  sedis apostolice supponendo. Cum autem episcopo presente post hec decanus G. clericum eiusdem episcopi, pro eo quod duos clericos uiolenter ceperat, excommunicatum publice nuntiasset, et mandasset clericis ut a se latam interdicti sententiam obseruarent, episcopus in ipsum decanum excommunicationis sententiam promulgauit, excommunicatum eum sepedicto archiepiscopo et capitulo Senonensi nuntiando. Propter quod ipsum archiepiscopus de quorumdam consilio nuntiauit publice deuitandum; licet quidam canonici Senonenses saniori ducti consilio, non uitauerint communionem ipsius. Ex iis igitur et aliis que utrinque fuere proposita coram nobis intelleximus euidenter quod etsi episcopus prudenter et utiliter prouidisset ut decanus  recredidisset  presbyterum sepedictum ad omnem prorsus scandali materiam imputandam, quia tamen idem episcopus, sicut premissum est, diuersos modos expressit secundum quos decano paratus fuit super captione presbyteri iustitie plenitudinem exhibere, ad metropolitanam sedem appellans, decanus post hec non potuit ferre sententiam interdicti. Et ideo de consilio fratrum nostrorum sententiam ipsam ab eo post appellationem legitimam promulgatam irritam decernimus et inanem; illo nequaquam obstante quod decanus ad excusationem suam quasi uariando proposuit coram nobis, quoniam priusquam episcopus appellasset, ipse sententiam tulerat, cuius tamen effectum ad tempus  duxerat suspendendum, cum interim appellatione interposita procedere non debuerit ad sententiam exsequendam; officialis tamen processum, qui post appellationem ad sedem apostolicam interpositam huiusmodi sententiam interdicti decreuit irritam et inanem, et mandauit penitus non seruari, temerarium iudicantes, cum appellatione ad nos interposita nichil debuerit innouare. Preterea licet excommunicationis sententia per episcopum promulgata rite lata prima facie uideretur, quoniam cum per iamdictum officialem mandatum esset ne seruaretur in ecclesia interdictum, et idem decanus ne celebraretur in ecclesia prohibendo, diuinum uideretur officium perturbare, quia tamen post appellationem  ad nos interpositam ex parte decani, cui etiam officialis duxerat deferendum apostolos concedendo, non solum principale negotium, sed accessoria etiam ad nostrum referebantur examen sententiam ipsam, ut post appellationem ad nos legitime interpositam promulgatam, decernimus uiribus caruisse, ac ipsum decanum ea non fuisse ligatum. uerum licet archiepiscopus, quorumdam consilio circumuentus, post appellationem ad nos emissam, de qua sibi per officialis sui litteras innotuerat, decanum denuntiauerit euitandum, Senonenses tamen canonicos, qui saniori ducti consilio communicarunt eidem, ut appellationi ad nos interposite magis quam denuntiationi ab archiepiscopo facte deferrent, inculpabiles iudicamus. Quia uero an ad episcopum  uel decanum iurisdictio pertineat presbyteri sepedicti nobis ad plenum constare non potuit, causam ipsam uestro duximus examini committendam, per apostolica scripta mandantes quatenus uocatis qui fuerint euocandi, audiatis quecunque duxerint proponenda, et causam ipsam appellatione remota fine canonico terminetis, facientes, etc. Testes autem, etc. Nullis litteris obstantibus preter assensum partium, etc. Quod si non omnes, duo uestrum, etc.

Datum Rome apud Sanctum Petrum, Iu Idus Ianuarii anno decimo.



CXC. NOBILI uIRO COMITI NIuERNENSI. Aduersus Iudeos. 


Ut esset Cain uagus et profugus super terram, nec interficeretur a quoquam, tremorem capitis signum Dominus imposuit super eum: Quia  Iudei, contra quos clamat uox sanguinis Iesu Christi, etsi occidi non debeant, ne diuine legis obliuiscatur populus Christianus, dispergi tamen debent super terram ut uagi, quatenus facies ipsorum ignominia repleatur, et querant nomen Domini Iesu Christi. Blasphematores enim nominis Christiani non debent a Christianis principibus in oppressionem seruorum Domini confoueri, sed potius comprimi seruitute, qua se dignos merito reddiderunt cum in illum manus iniecere sacrilegas qui ueram eis conferre uenerat libertatem, super eos et filios suos  esse ipsius sanguinem conclamantes. uerum, sicut nostris est auribus intimatum, quidam principes seculares ad Deum, cui nuda sunt omnia et aperta oculum non habentes, cum turpe sit ipsius usuras exigere, Iudeos recipiunt in uillis et oppidis suis, ut eos sibi ministros ad exactionem constituant usurarum qui ecclesias Dei et Christi pauperes affligere non uerentur. Cum autem Christiani, qui a Iudeis mutuum acceperunt, sortem et amplius ipsis soluunt, prepositi et seruientes ipsorum potentum sepe captis pignoribus, et interdum eisdem Christianis carceri mancipatis, ipsos compellunt ad solutionem grauissimam  usurarum. Quare uidue et pupilli suis hereditatibus spoliantur, et defraudantur ecclesie decimis ac aliis obuentionibus consuetis, cum Iudei castella et uillas detineant occupata, qui ecclesiarum prelatis de parochiali iure contemnunt penitus respondere. Scandalum quoque per eos in Ecclesia Christi non modicum generatur, quod cum ipsi carnibus animalium, que mactant fideles, uesci abhorreant ut immundis, istud obtinent principum ex fauore quod mactanda carnifices animalia tradunt illis, qui ea ritu Iudaico laniantes, ex ipsis accipiunt quantum uolunt, relicto residuo Christianis; iis similia Iudeis mulierculis facientibus de lacte quod publice uenditur pro paruulis nutriendis. Aliud quoque presumunt non minus istis detestabile  Christianis, quod uindemiarum tempore uuas calcat Iudeus lineis caligis calceatus, et puriori mero iuxta ritum Iudeorum extracto, pro beneplacito suo retinent ex eodem, residuum, quasi fedatum ab ipsis, relinquentes fidelibus Christianis: ex quo interdum sanguinis Christi conficitur sacramentum. Insuper testes Christianos, quantumlibet bonos et omni exceptione maiores, tuti fauore potentum, contra se penitus non admittunt  . Sane uenerabilis frater noster Altisiodorensis episcopus, ut de sua diecesi abominatione; huiusmodi remoueret, habito prudentum uirorum consilio, hec in eadem fieri sub anathematis uinculo interdixit, in solemni synodo iniungens circumstantibus sacerdotibus  quatenus in ecclesiis suis sub excommunicationis pena talia fieri prohiberent. Cui plerique fideles deuote parentes elegerunt a premissis abominationibus abstinere. uerum quidam nobiles ac potentes ac eorum ministri attendentes ad munera Iudeorum, que ipsorum corda subuertunt, quosdam fidelium, qui propter bonum obedientie ac metum sententie promulgate abstinere a talibus decreuerunt, terrere minis et contumeliis afficere presumpserunt, quosdam etiam captos, ut se redimerent, compellentes, ac nolentes dimittere nisi ad beneplacitum Iudeorum; qui ne per excommunicationis sententiam in personas et interdictum in terras ab huiusmodi compescantur, se tueri nituntur per appellationis obstaculum ad sedem apostolicam  interpositum, in elusionem ecclesiastice discipline  . Porro Iudei, si propter hoc in Christianos aliquando excommunicationis uel interdicti promulgetur sententia, gloriantur pro eo quod occasione ipsorum in salicibus Babylonis ecclesiastica organa suspenduntur, et defraudantur nichilominus suis prouentibus sacerdotes. Tu uero, sicut accepimus, qui tanquam uir catholicus et seruus Iesu Christi ob ipsius reuerentiam deberes Iudaicis superstitionibus obuiare, ne inimici crucis exaltarentur in semetipsis contra famulos crucifixi, principaliter faues eis, et ipsi te in prenominatis excessibus  habent precipuum defensorem. Nonne contra tibi subiectum accenderetur grauiter zelus tuus si tuo preberet auxilium inimico? Quanto magis ergo diuinam formidare potes offensam, quod fauorem prestare non metuis qui unigenitum Dei Filium cruci affigere presumpserunt, et adhuc a blasphemiis non quiescunt? uolentes igitur subortum ex hoc in populo scandalum de medio remoueri et aboleri tante presumptionis excessum quem in Christum et eius Ecclesiam diceris commisisse, nobilitatem tuam rogamus, monemus, et exhortamur in Domino, per apostolica tibi scripta mandantes quatenus predicta taliter corrigas per teipsum, a similibus de cetero conquiescens, quod zelum orthodoxe fidei uidearis habere, ac nos ad  correctionem ipsorum non cogamur apponere manus nostras, qui secundum Apostolum in promptu habemus omnem inobedientiam uindicare, cum ad hoc simus a Domino constituti ut euellamus que fuerint euellenda et que fuerint plantanda plantemus.

Datum Rome apud Sanctum Petrum, XuI Kal. Februarii, anno decimo.



CXCI. EPISCOPO PICTAuIENSI. Absoluitur ab obiectis contra eum. 

Sicut experimento in te habito didicisti, quod caminus auro uel flagellum grano, id facit persecutio uiro iusto. Cum enim Brucardus, canonicus  Pictauiensis, dudum contra te nobis multa grauia retulisset, nos demum ad denuntiationem ipsius uenerabili fratri nostro Nannetensi episcopo et dilecto filio cantori beate Radegundis Pictauiensis commisimus inquisitionem eorum. Qui secundum mandatum nostrum in negotio procedentes, tam super his que fuerunt in nostris litteris comprehensa quam aliis testes quos ille aduersum te, uel quos tu in tuam defensionem curasti producere, receperunt, et inquisitionem factam sub sigillis suis nobis fideliter remisere; quam per dilectos filios nostros Gualam Sancte Marie in Porticu et Ioannem Sanctorum Cosme et Damiani diaconos cardinales examinari fecimus diligenter, tam tibi quam eidem Brucardo indulta copia disputandi legitime  super ea. Cumque singula nobis per eosdem cardinales fuissent relata, comperimus nichil omnino contra te fuisse probatum, imo per testes aduerse partis te de aliquibus obiectorum innocentem ostensum, et ideo sapientia Dei eum qui te maculauerat ostendente mendacem, tanquam aurum quod transit per ignem, post persecutionem huiusmodi clarius refulsisti. Unde nos, qui nequaquam ad ruinam fratrum et cepiscoporum nostrorum intendimus, sed de ipsorum potius innocentia congaudemus, de communi fratrum nostrorum consilio te absoluimus ab obiectis, seu uerius declarauimus absolutum et clarificatum per ipsa. Quia uero priusquam idem Brucardus nobis talia suggessisset, super  eorum aliquibus contra te iam ascenderat frequens clamor, potuissemus utique tibi de iis purgationem indicere secundum canonicas sanctiones. Sed quoniam per hoc quod cum uentum est ad iudicium nichil contra te penitus est inuentum, tuam preteritam quoque famam clarificasse uideris, temperantia duximus hac utendum, ut si secundum eam quam tibi dedimus disciplinam famam tuam laude uite cautioris adiuueris, etiam a purgatione prestanda te in posterum absoluamus, alioquin tibi secundum instituta canonica indicamus eamdem. Suspensionis quoque sententiam quam Helias quondam Burdegalensis archiepiscopus in te tulit pro eo quod consecrationi uenerabilis fratris nostri Engolismensis episcopi tuam non adhibuisti presentiam ab ipso  uocatus, quia constitit nobis per testes idoneos, quos super hoc apud sedem apostolicam produxisti, quod eadem sententia post appellationem ad nos rationabiliter interpositam exstitit promulgata, decernimus irritam et inanem, teque tali sententia non fuisse ligatum.

Datum Rome apud Sanctum Petrum, Xu Kal. Febr., anno decimo.



CXCII. MARGARITAE ABBATISSAE MONASTERII SANCTAE MARIAE DE SANCTA COLUMBA DE BLENDEKA, EIUSQUE SORORIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Religiosam uitam eligentibus apostolicum conuenit adesse presidium, etc., usque annuimus, et prefatum monasterium Sancte Marie de Sancta Columba de Blendeka, in quo diuino estis mancipate obsequio, sub beati Petri et nostra, etc. In primis siquidem statuentes ut ordo monasticus, qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presenti iuste et canonice possidet, etc., usque permaneant, in quibus hec propriis duximus exprimenda uocabulis. Locum ipsum in quo prefatum monasterium  situm est cum omnibus pertinentiis suis; personatum et altare ecclesie Sancte Columbe de Blendeka, cum obuentionibus, decimatione, et aliis pertinentiis suis; capellam de Soieka ad eumdem personatum spectantem, cum decimatione, obuentionibus, et aliis pertinentiis suis; de Witeca et de Oudinghesela altaria, cum decimatione et aliis pertinentiis suis, que idem monasterium, antequam Cisterciensium fratrum instituta susciperet, possidebat; mansuram de Sarto Riccarii, cum loco et aliis pertinentiis suis, duas partes decime de Streties iuxta montem Kaurel, et decimam lini eiusdem loci, cum mansura et aliis pertinentiis suis; tertiam partem decime de Rinc, duas garbas decime de  Mortiers terre tam culte quam inculte, cum duabus mansuris terre, et duas garbas de Lefolie, partem quoque decime de Wiunegeual, cum duabus garbis unius campi terre tam culte quam inculte, et tribus mansuris terre. Donationes preterea cum possessionibus et rebus aliis a bone memorie Desiderio  Morinensi episcopo uobis et monasterio uestro concessas. Decimas quas tenuerunt W. de Casteller et Henricus de Lefolie in parochia de Altaribus, cum terris et pertinentiis suis. Quidquid in parochiis de Altaribus, de Bosinghere, et de Curs in decimis, terris, et aliis rebus habetis. Decimas de Curs, quas Petrus et Gunfridus de Sarto Riccarii uobis in eleemosynam contulerunt. Partem decime de Kernemarese, decimas de  Rech, de Timbrona, et de Lingiacho in eleemosynam uobis concessas. Duas partes decime de Lidringhere, cum dominio, terris, et aliis appendiciis suis. Tertiam partem decime de Odinghetum, quam Godefridus laicus in eleemosynam ecclesie uestre concessit. Molendinum quoque et terram adiacentem atrio Sancte Columbe, cum duodecim denariis annuis et pertinentiis suis. Terram etiam eidem atrio adiacentem que fuerat Eustachii clerici et participum eius, cum pertinentiis suis. Molendinum quod fuerat Matthei militis, cum pertinentiis suis. Duas raserias tritici, quatuor capones, unam mansuram terre adiacentem molendino de Bruai, et quinque solidos annuos uobis a Bergensi castellano collatos, quindecim mansuras terre que  fuerant Simonis militis de Roden. Comitatum de Witeka, et quidquid ex dono castellani eiusdem in terris tam cultis quam incultis, pratis, mansis, aquis, molendinis, et rebus aliis possidetis. Comitatum quem habetis in parochia de Blendeka, cum pertinentiis suis, per munus Philippi quondam Flandrensis comitis ecclesie uestre concessum. Triginta duas mansuras terre quas habetis in parochia de Sancti Audomari Ecclesia. uiginti quinque mansuras et dimidiam, et decimam partem unius mansure nemoris, quas habetis in Reihout. Decem mansuras paludis quas Rainaldus comes Boloniensis et Ida uxor ipsius uobis caritatiue donarunt. Medietatem quoque uallis, cum totius iure dominii,  quam Boidinus de Haueskerka uobis donauit, cum pertinentiis suis. Decem raserias bladi Arienses, quas habetis in molendino de Witeka. Quartam partem totius uille de Wenningeual, excepto nemore quod dicitur le Fai. Possessiones quas habetis in parochia de Altaribus, cum decimis, terris, et rebus aliis monasterio uestro collatis. Unam carrucam terre, et terras quas possidetis in parochiis de Bosinghere, de Sperleke, et de Guminelinghere, et de Farkenberga. Quadraginta duas mansuras nemoris apud Kercamp. Terram quam habetis apud Hassinghere. Redditus quos in Ariensi parochia possidetis. Septem quarterios auene quos ex concessione  Huberti de Sancto Audomaro habetis. Quidquid in parochiis de Blendeka, de Soieka, de Werdrika, et Rakinghere in terris tam cultis quam incultis, pratis, mansis, et rebus aliis possidetis. Quidquid etiam in burgo Sancti Audomari et extra in terris, mansis, pratis, paludibus, aquis, uiuariis, et aliis rebus habetis. Terram arabilem adiacentem atrio Sancti Michelis. Terras arabiles et prata in Werdrika. Quidquid possidetis in parochiis de Rakinghere et de Soieka. Octo mansuras terre quas uobis Simon presbyter de Hasebroc intuitu diuino concessit. Unam pisam butyri, et terras quas habetis in parochia de Brokerka. Quinque solidos annuos apud Rubroc. Triginta sex hodos auene in parochia de Sudinghesela. Sane laborum uestrorum  quos propriis manibus aut sumptibus colitis, tam de terris cultis quam incultis, etc. Liceat quoque uobis mulieres liberas et absolutas e seculo fugientes, etc. Prohibemus insuper ut nulli sororum uestrarum post factam in monasterio uestro professionem fas sit, etc. Discedentem uero, etc. Illud districtius inhibentes ne terras seu quodlibet beneficium Ecclesie uestre collatum liceat alicui personaliter dare siue alio modo alienare absque consensu totius capituli uel maioris aut sanioris partis ipsius. Si que uero donationes uel alienationes aliter quam dictum est facte fuerint, eas irritas esse censemus. Pro consecrationibus uero altarium uel ecclesiarum, siue pro oleo sancto, uel quolibet alio ecclesiastico sacramento, nullus a uobis sub  obtentu consuetudinis uel alio quolibet modo quidquam audeat extorquere, sed hec omnia gratis uobis episcopus diecesanus impendat. Alioquin liceat uobis quemcunque malueritis catholicum adire antistitem gratiam et communionem apostolice sedis habentem, qui nostra fretus auctoritate uobis quod postulatur impendat. Preterea cum commune interdictum terre fuerit, liceat uobis nichilominus in monasterio uestro, exclusis excommunicatis et interdictis, diuina officia celebrare. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus ut infra clausuras locorum seu grangiarum uestrarum nullus rapinam seu furtum facere, ignem  apponere, sanguinem fundere, hominem temere capere uel interficere seu uiolentiam audeat exercere. Preterea omnes libertates et immunitates a predecessoribus nostris Romanis pontificibus ordini uestro concessas, necnon et libertates et exemptiones secularium exactionum a regibus et principibus uel aliis fidelibus rationabiliter uobis indultas auctoritate apostolica confirmamus et presentis scripti patrocinio communimus. Decernimus ergo ut nulli omnino hominum liceat prefatum monasterium temere perturbare aut eius possessiones auferre, etc. Salua sedis apostolice auctoritate, et in predicta capella diecesani episcopi canonica iustitia.  Si qua igitur in futurum ecclesiastica secularisue persona, etc. Cunctis autem eidem loco sua iura seruantibus, etc. Amen, amen, amen.

Datum Rome, apud Sanctum Petrum per manum Ioannis Sancte Marie in Cosmidin diaconi cardinalis S. R. E. cancellarii, XI Kal. Februarii, indict. XI, Incarnationis Dominice anno 1207, pontificatus uero domini Innocentii pape III, anno decimo.



CXCIII ARCHIEPISCOPO ET ABBATI MAIORIS-MONASTERII TURONENSIS. Confirmatur sententia lata pro abbatissa Sancte Marie Andegauensis. 

 Cum dilecti filii fratres Hospitalis Hierosolymitani suam ad nos olim querimoniam destinassent quod dilecta in Christo filia abbatissa Sancte Marie Andegauensis eos domo eleemosynaria quam per donationem illustris memorie Richardi regis Anglorum fuerant assecuti, et aliquandiu possederant in quiete, post appellationem ad nos interpositam spoliare fecisset per potentiam laicalem, et detineret eamdem contra iustitiam occupatam, cancellario, archidiacono, et preposito de Armeliaco Carnoten. commisimus causam ipsam; quorum processum postmodum, quia post appellationem ad nos rationabiliter interpositam et lite non contestata processerant, irritantes, eamdem causam de communi assensu partium dilectis filiis abbati Monasterii-Noui,  priori Sancte Radegundis, et magistro G. canonico Pictauensi duximus committendam; qui causam ipsam diligenter examinantes, eamdem ad nos remiserunt sufficienter instructam. Memorata itaque abbatissa et Hospitalis procuratore propter hoc nuper in nostra presentia constitutis, idem proposuit procurator quod per depositiones testium coram iam dictis iudicibus productorum multa constabat esse probata, per que de uiolentia ipsis illata manifeste liquebat, propter quod restitutionis beneficium postulabat. Asserebat siquidem manifeste probatum quod abbatissa predicta, collecta multitudine laicorum, ad domum memoratam accessit, petens instanter ut claues eiusdem domus assignarentur eidem. Et licet fratres Hospitalis  commorantes ibidem uocem ad nos appellationis emiserint, ne quid in ipsorum iniuriam fieret, protectioni se apostolice supponentes, dicta nichilominus abbatissa secum Andegauensem prepositum ad domum ipsam adduxit: qui cum firmiter precepisset eisdem ut abbatisse claues domus restituerent uniuersas, ipsi iuxta mandatum eius, quem non modicum uerebantur, eas protinus reddiderunt. Abbatissa uero clauibus receptis ab ipsis, unam partem earum canonicis et partem aliam suis seruientibus assignauit, eisdem iniungens ut fratribus Hospitalis uictualia nullatenus exhiberent nec ab aliis permitterent exhiberi. Qui cum per triduum famis inedia grauiter afflicti fuissent, ab eodem loco  recedere sunt coacti. Ideoque cum per multitudinem hominum quam abbatissa secum adduxerat eisdem fratribus, sicut procurator asseruit, fuerit timor incussus, et post appellationem ad nos interpositam ipsis iniuria uideatur illata, qui per impressionem domini secularis claues ipsius domus restituere ac per subtractionem uictualium ab eodem loco recedere sunt compulsi, ad domum ipsam procurator iamdictus restitui postulabat. Pars autem abbatisse proposuit in hunc modum, quod cum bone memorie S. senescallus clare memorie Henrici regis Anglorum sepedictam domum cum oratorio in fundo predicti monasterii Sancte Marie de bonis propriis fundauisset, ac de consensu diecesani episcopi ordo canonicorum regularium secundum  beati Augustini Regulam fuisset postmodum institutus ibidem, canonici regulares, quibus fuit domus ipsa concessa, eam longo tempore pacifice possederunt. Ceterum sepedictus Richardus rex, de Hierosolymitanis partibus rediens, dum in custodia teneretur, domum ipsam Hospitalariis contulit supradictis; quibus postea uenientibus ad eamdem ut apprehenderent possessionem ipsius, abbatissa cum suis sororibus contradixit. uerum ipsi tam contradictionem earum quam appellationem ad nos propter hoc interpositam contemnentes, domum ipsam nichilominus intrauerunt, et per uiolentiam eiecerunt clericos ministrantes ibidem. Cumque predictus rex processu temporis didicisset quod bona ipsius domus usibus pauperum deputata iidem Hospitalarii  dissiparent, rex idem iniunxit ut Hospitalariis ipsis exclusis, canonici, qui fuerant exinde uiolenter eiecti, domus ipsius administrationem plenariam obtinerent, quam iidem canonici usque ad hec tempora continue tenuerunt. Cum igitur uideretur ex iis constare quod falso se asseruerant iidem Hospitalarii spoliatos, ipsis erat merito iuxta ipsius partis assertionem restitutio deneganda. Ad ea uero que predictus procurator obiecit in hunc modum eadem pars abbatisse respondit, quod etsi probatum esset quod ad domum ipsam cum multitudine hominum abbatissa uenisset, nullatenus tamen ostensum est quod uel per ipsam uel per eos qui cum ea uenerant aliqua fuerit ipsis fratribus uiolentia irrogata, uel etiam quod prepositus, qui ad domum accessit, aliquam  uim intulerit uel Hospitalariis comminatorie sit locutus. Sed nec contra appellationem ab ipsis obiectam aliquid dignoscitur attentatum, licet eadem abbatissa claues domus ab ipsis acceperit resignatas. Quanquam enim abbatissa mandauerit ut fratribus Hospitalis, qui auctoritate propria remanere uolebant ibidem, uictualia non darentur, idem reputare non poterant nec debebant ex hoc iniuriam sibi factam, cum abbatissa minime teneretur eisdem fratribus, nisi uellet, in uictualibus prouidere. Insuper eadem pars adiecit quod aduersus abbatissam predictam ipsius domus inopte restitutio petebatur. Quamuis etenim abatissa quedam iura sibi uendicet in eadem, pro eo quod in ea ius obtinet patronatus,  ipsam tamen non ipsa sed canonici possident supradicti. Unde cum ipsa non possideat, nec dolo desierit possidere, aduersus ipsam rite non poterat interdictum restitutorium intentari. Nos igitur iis et aliis que tam coram iudicibus supradictis quam etiam coram nobis partes proponere curauerunt plenius intellectis, de consilio fratrum nostrorum, abbatissam predictam ab impetitione predictorum procuratoris et Hospitalariorum quoad possessorium, de quo tantummodo actum esse dignoscitur, sententialiter duximus absoluendam. Quocirca discretioni uestre per apostolica scripta mandamus quatenus quod a nobis est sententialiter diffinitum faciatis per censuram ecclesiasticam appellatione remota inuiolabiliter obseruari.

 Datum Rome apud Sanctum Petrum XIu Kal. Februarii anno decimo.



CXCIu. uIENNENSI ARCHIEPISCOPO, ET EPISCOPO GEBENNENSI, ET ABBATI DE CASSANIA CISTERCIENSIS ORDINIS LUGDUNENSIS DIeCESIS. De archiepiscopo Lugdunensi uariis accusationibus impetito. 

In tantum clamor qui iamdudum ascendit contra Lugdunensem archiepiscopum inualescit, quod dissimulare ipsum ulterius sine periculo non ualemus. Preter alia quippe grauia que frequenter et a multis sunt relata de ipso, nuper nostris est auribus intimatum quod monasterium Sauiniacense destruxit,  et cenobium de Lirin incendio deuastauit, castra quoque Montis Trotarii et de Monte Bloi contra proprium iuramentum inuasit, et exsilio tradidit ipsorum accolas uniuersos. Lugdunum uero non solum promissa pace, sed et fide quam prestiterat non seruata, pro maiori parte demolitus est, tum incendio, tum ruinis; ubi plures in ore gladii, et nonnulli aquarum submersionibus perierunt quamuis ciues eiusdem se ac sua protectioni apostolice supponentes, nostram audientiam appellassent; in quos demum idem archiepiscopus, appellatione contempta, excommunicationis et interdicti sententias non erubuit iaculari. Qui etiam stratam publicam uiolare ac noua mercatoribus imponere pedagia  non desistit. Quia igitur hec, si uera sunt, conniuentibus non debemus oculis pertransire, discretioni uestre per apostolica scripta precipiendo mandamus, quatenus si super iis uel aliis contra ipsum legitimus apparuerit accusator, indulta copia defensionis eidem, audiatis que contra ipsum proposita fuerint ac pro ipso, et habito pre oculis solo Deo, uia regia incedentes, quod canonicum fuerit statuatis, facientes quod statueritis auctoritate nostra firmiter obseruari. Quod si nullus accusator prodierit contra ipsum, cum eum super iis fama nobis accuset infamis, ueritatem nichilominus sublato appellationis obstaculo diligentissime inquiratis,  et eam fideliter conscribentes, sub sigillis uestris nobis destinare curetis, prefigentes eidem archiepiscopo terminum competentem quo per se ipsum uel responsalem idoneum nostro se conspectui representet; ut tam ipso quam illis qui processerint contra eum in presentia nostra presentibus, et suas, si uoluerint, exponentibus plenius rationes, iustum auctore Deo iudicium proferamus. Dietas autem excommunicationis et interdicti sententias, si post appellationem ad nos legitime interpositam inueneritis esse latas, denuntietis autoritate apostolica nullas esse. Alioquin eis iuxta formam Ecclesie relaxatis, audiatis si quid fuerit questionis, et appellatione remota fine debito decidatis, facientes quod decreueritis, districtione qua conuenit firmiter  obseruari. Quod si non omnes, duo uestrum, etc.

Datum Rome apud Sanctum Petrum, IX Kal. Februarii, anno decimo.



CXCu. EPISCOPO ET DECANO ET CAPITULO ANTISSIODORENSI. De regalia Autissiodorensi. 

 Iustis petentium desideriis, etc. usque complere. Cum igitur carissimus in Christo filius noster Philippus rex Francorum illustris quidquid iuris habebat in regalibus Ecclesie uestre sede uacante, ipsi Ecclesie, diuine intuitu pietatis concesserit, ita quod omnes prouentus eorumdem regalium et prebende quas interim uacare contigerit, per uos, filii  decane ac capitulum, futuro episcopo reseruentur, nos uestris precibus benignum prebentes assensum, concessionem ipsam, sicut pietatis studio facta est, et in eiusdem regis authentico plenius continetur, uobis et per uos Ecclesie uestre auctoritate apostolica confirmamus et presentis scripti patrocinio communimus. Ad maiorem euidentiam authenticum ipsum huic nostre pagine de uerbo ad uerbum duximus inserendum.

»In nomine sancte et indiuidue Trinitatis. Amen. Philippus Dei gratia Francorum rex. Nouerint uniuersi presentes pariter et futuri quod nos intuitu pietatis et ob remedium anime nostre et parentum nostrorum damus et concedimus in perpetuum Ecclesie  Antissiodorensi quidquid iuris habebamus in regalibus Antissiodorensibus uacante sede, ita quod decanus et capitulum eiusdem Ecclesie custodient regalia sede uacante, et omnes prouentus qui exinde procedent, et prebendas, si quas interim uacare contigerit, ad opus futuri episcopi, saluo seruitio nostro equitationis, exercitus, et submonitionis, sicut episcopi Antissiodorenses nobis fecerunt. Quod ut perpetuum robur obtineat, sigilli nostri auctoritate et regii nominis charactere inferius adnotato presentem paginam confirmamus. Actum Parisius anno Domini 1206, regni uero nostri anno uicesimo septimo. Astantibus in palatio nostro quorum nomina  supposita sunt et signa. Dapifero nullo. Signum Guidonis buticularii. S. Matthei camerarii. S. Droconis constabularii. Data uacante cancellaria per manum fratris Guarini.« Nulli ergo omnino hominum . . . nostre confirmationis, etc. Si quis autem, etc.

Datum Rome apud Sanctum Petrum, Xu Kal. Februarii, anno decimo.



CXCuI. ANTISSIODORENSI EPISCOPO. De lectoria et scholastria Ecclesie Antissiodorensis. 

 Ex parte tua fuit propositum coram nobis quod cum archidiaconus tuus duo officia, lectoriam uidelicet et scholastriam, in Ecclesia tua potestatem  habeat conferendi, quia non reperiuntur qui eadem uelint recipere, cum redditus non habeant competentes, idem collationem ipsorum ad ius episcopale deuenire consentit, pro eo quod tu Ecclesie utilitatem attendens proposuisti predictis officiis congruos redditus assignare. uerum quia id sine auctoritate sedis apostolice robur obtinere non putas, nobis humiliter supplicasti ut collationem predictorum officiorum tibi et successoribus tuis concedere dignaremur. Nos igitur benigne tuis precibus annuentes, tibi et successoribus tuis auctoritate presentium indulgemus ut si archidiaconi tui consensus accesserit, predicta officia personis idoneis libere conferatis, postquam curaueris ad eadem competentes redditus deputare. Nulli ergo omnino  hominum . . . nostre concessionis, etc. Si quis autem, etc.

Datum Rome apud Sanctum Petrum, X Kal. Februarii anno decimo.



CXCuII. MAGISTRO P. DECANO BERTORII. Confirmatur diuisio decanatuum Thoarcensis et Bertorii. 

Cum olim dilectus filius Thoarcensis decanus nostro apostolatui reserarit decanatum suum contra Lateranense concilium diuisum fuisse, cuius partem te asseruit possidere, ac super hoc a dilecto filio abbate de Tenallia, cantore ac magistro C. natali canonico Xanctonensi examinari mandauerimus ueritatem,  et iidem nobis causam ipsam remiserint sufficienter instructam, eam dilecto filio Andree subdiacono et Rainaldo acolytho capellanis nostris commisimus audiendum. Coram quibus proposuit pars aduersa quod eodem decanatu uacante, uenerabilis frater noster Ioannes quondam Lugdunensis archiepiscopus, tunc episcopus Pictauiensis, assensu sedis apostolice minime requisito, nulla exigente utilitate uel necessitate urgente, cum in reddendis procurationibus per hoc magis grauetur Ecclesia Thoarcensis, et per unum utrique decanatui posset satis commode prouideri in singulis ecclesiis populo tam in morte quam uita et paruulis exhibentibus sacerdotibus  ecclesiastica sacramenta, non dubitauit ipsius facere sectionem. Ex parte uero tua fuit propositum coram nobis quod cum decanatus predictus, sicut et alii diecesis Pictauiensis, quando uacant, noscatur in Pictauiensis episcopi residere potestate et ad eum ipsius donatio pertinere, dictus episcopus causam utilitatis et necessitatis attendens, sicut per suas nobis litteras intimauit, et eius amplitudine considerata, et cognoscens quantum populis et ecclesiarum sacerdotibus, si uni more solito committeretur persone, periculum exinde proueniret, cum suo capitulo deliberato consilio, presertim cum . . . eiusdem loci archidiacono, aliisque uiris prudentibus et discretis illum ex equo censuit diuidendum, et quod Thoarcensi decanatu in parte redacto, tuo subiiceretur  decanatui pars subtracta in castro Bertorii ab eodem episcopo constituto. uolens igitur quod prouide proposuerat cum cautela debita perducere ad effectum, publicauit suum propositum in synodo generali; et cum dispositio tam salubris, que multis in pluribus operabatur salutem, fuisset ab omnibus in ea residentibus commendata, nec alicui preiudicium uel iniuriam generaret, personarum et rerum acceptione remota, in ipsam actualiter diuisionem procedens, decanos singulos in castris instituit memoratis, uiros, quantum ad humanum spectabat examen, prouidos et honestos, qui huiusmodi partibus sibi taliter assignatis contenti, nullam inter se contentionem, sed omnimodam concordiam usque ad suum obitum habuerunt. Idem insuper episcopus, qui  legationis officio in Burdegalensi prouincia tunc temporis fungebatur, diuisionem tam solemniter celebratam publice confirmauit. Sicque usque ad hec tempora sine reclamatione aliqua res permansit, facto ipso a suis successoribus approbato. Ceterum auditores prefati a partibus iis et aliis intellectis, de mandato nostro peritorum in iure consilia requirentes, et intelligentes per eorum responsa quod debebat talis diuisio confirmari, tum quia facta fuerat cum approbatione totius capituli et synodi generalis, et precipue loci archidiaconi, ad quem decanatus ipsius erat specialiter iurisdictio deuoluta, tum quia tot erant ecclesie sub decanatu antiquo quod eas unus commode non poterat gubernare, tum etiam quia longo tempore durauerat in quiete,  sicut per testes quamplures et per ipsius episcopi litteras probabatur, qui auctoritate legationis apostolice ipsam etiam confirmarat, hec omnia nobis fideliter retulerunt. Nos igitur sepedicti episcopi, de cuius uita et fide plenam fiduciam obtinemus, testimonio inherentes, diuisionem eamdem, que causa facta dignoscitur utilitatis et necessitatis inspecta, duximus auctoritate apostolica confirmandam, te super hoc ab impetitione aduersarii absoluentes. Nulli ergo omnino hominum . . . nostre confirmationis et diffinitionis, etc. Si quis autem, etc.

Datum Rome apud Sanctum Petrum, uI Kal. Februarii, anno decimo.



CXCuIII. DUNKELDENSI ET BRECHINENSI EPISCOPIS, ET ABBATI DE KELCHOU DIeCESIS SANCTI ANDREAE. De confirmatione electionis episcopi Aberdenensis. 


Accedentes ad presentiam nostram dilecti filii decanus et archidiaconus Aberdenenses cum capituli sui litteris nobis exponere curauerunt quod cum Ecclesia sua proprio esset uiduata pastore, dilectum filium Adam clericum, uirum utique prouidum et honestum, unanimiter in suum episcopum elegerunt, nescientes eum non esse in sacris ordinibus constitutum. Quo interim ad ordinem subdiaconatus promoto, ipsi perseuerantes in priori consensu, eum iterum elegerunt, petentes ut electionem ipsius  confirmare auctoritate apostolica dignaremur. Cum igitur eiusdem electi persona multipliciter commendetur, et cum multo fauore populi princeps terre consentiat in eamdem, utpote que speratur Ecclesie in administratione spiritualium et temporalium profutura, discretioni uestre per apostolica scripta mandamus quatenus examinata electione pariter et electo, si dictus Adam se administrationi episcopalium non ingessit, nec se fecit, ut obtineret episcopatum, in subdiaconum promoueri, dummodo aliud canonicum non obsistat, electionem de ipso factam auctoritate apostolica confirmetis, et faciatis eidem reuerentiam et obedientiam debitam exhiberi; contradictores, si qui fuerint, per censuram ecclesiasticam appellatione postposita compescentes. Nullis  litteris ueritati, etc. Quod si non omnes . . . duo uestrum, etc.

Datum Rome apud Sanctum Petrum, Iu Kal. Februarii, anno decimo.



CXCIX. DECANO ET CAPITULO BEATI MACUTI DE BARRO LINGONENSIS DIeCESIS. De canonico non residente. 

Ex parte uestra fuit propositum coram nobis quod R. concanonicus uester a longis retroactis temporibus abiit in Ungariam, et ibidem per uigenti annos et amplius commoratus, adeptus est ecclesiasticos  redditus abundantes. Unde cum illum non estimetis ad ecclesiam uestram de cetero reuersurum, per sedem postulastis apostolicam edoceri utrum tibi, fili decane, ad quem spectat donatio prebendarum, liceat prebendam illius alicui persone idonee assignare, qui ecclesie uestre ualeat deseruire. Nos igitur rigorem canonum temperantes, istud uobis duximus concedendum, quatenus ad prebendam illius aliquam personam idoneam in uicarium ordinetis, qui fructus eius percipiat, et ecclesie uestre impendat debitum famulatum, donec idem redeat requisitus; et si redire noluerit, uel antequam possit requiri decesserit, ei qui uicarius fuerat institutus,  si se dignum reddiderit per conuersationem honestam, eadem canonice conferatur.

Datum Rome apud Sanctum Petrum, u Kal. Februarii, anno decimo.



CC. DECANO ET CAPITULO NIuERNENSI. De fructibus persoluendis canonico stanti in studio. 

Cum, sicut per uestras nobis litteras intimastis, antiqua consuetudo in ecclesia uestra seruata sit hactenus et a singulis canonicis interpositione fidei roborata, ut pueri canonici citra sacros ordines constituti minores partitiones percipiant, et medietate maiorum prouentuum in blado consistentium ac denariis non fraudentur, mandatum nostrum libenter  effectui mandassetis quod fecimus ut dilecto filio P. concanonico uestro, nepoti uenerabilis fratris nostri Turritani episcopi, fructus prebende sue sine diminutione solueretis in scholis, nisi dubitassetis prefate consuetudini contraire; presertim cum magister P. de uico procurator eiusdem pueri, prout dicitur, in anima iurarit ipsius quod eam inuiolabiliter obseruaret. Unde responsum apostolicum postulastis quid faciendum sit uobis e duobus huiusmodi coarctatis. Licet igitur talia contra nos non debeant allegari, cum in hoc uel exprimi uel subintelligi debuisset ut salua semper esset apostolice sedis auctoritas que, disponente Domino super uniuersas ecclesias et tam res quam personas ecclesiasticas obtinet plenitudinem potestatis, alioquin illud  debeat tanquam temerarium reprobari, erimus tamen ad remouendum omne dubietatis scrupulum hoc contenti, si tantum predicto P. presertim in scholis de communibus prouentibus persolueritis quantum perciperet de prebenda.

Datum Rome apud Sanctum Petrum, II Kal. Februarii, anno decimo.



CCI. EPISCOPO GEBENNENSI ET ABBATI BONAEuALLIS uIENNENSIS DIeCESIS. Scribit in gratiam magistri Oliuerii  . 

Cum uirtus mutuo sese diligat et aspernari contraria dignoscatur, si meritum uirtutis et gratie quo dilectus filius magister Oliuerius noscitur preminere,  uenerabilis frater noster Gratianopolitanus episcopus diligentius notauisset, profecto dilexisset illud in eo quod in ipso quemadmodum in episcopo decet esse, nec compulisset eum ob illud ad nostram presentiam laborare quod contulisse sibi uirtus quidem esse uidetur, uitium abstulisse; presertim cum temperanter extra paupertatem et citra diuitias uolens esse, apud ipsum pro sua maluerit caritate necessario, quod sibi dederat, beneficio manere contentus quam alibi pro uirtutibus suis, que minime sustinerent eumdem sustinere defectum, amplioribus abundare. Qualiter autem eum super ecclesia Aspernadi  dudum sibi ab eodem concessa, post receptionem litterarum nostrarum, quas eidem magistro de ipsius confirmatione concessimus, aggrauauerit, non nos latet; qui uerecundie sue parcentes, exaggerare nolumus quod est gestum, ne quod iustum est iuste agere compellamur. Unde nos eidem episcopo per scripta nostra districte precipiendo mandauimus ut dictam Ecclesiam cum fructibus inde perceptis memorato magistro sine dilatione resignans, permittat eum ob reuerentiam apostolice sedis et nostram, sueque probatis obtentu, ipsam pacifice possidere. Ideoque discretioni uestre per apostolica scripta precipiendo mandamus quatenus si prefatus episcopus quod mandamus neglexerit adimplere, uos cum ad id, sublato cuiuslibet  contradictionis et appellationis obstaculo, qua conuenit districtione cogatis.

Datum Rome apud Sanctum Petrum, III Kal. Februarii, anno decimo.



CCII. CUSENTINO ARCHIEPISCOPO. Consolatoria est. 

Legisse te credimus et per experientiam didicisse quod auis ad uolatum et homo nascitur ad laborem. Militia enim est uita hominis super terram. Quod cum habeat ex conditione nature, nichilominus imminet illud ei ex precepto dicentis: Labora sicut bonus miles Christi Iesu . Reddet namque Dominus sanctis suis mercedem, non solum  fructuum, sed laborum. Cuius expers non fuit Apostolus qui dicebat: Plus ceteris laboraui ; non dicens: plus ceteris fructum feci. Quia igitur ostendere Dominus tibi cepit quanta te oporteat pro nomine suo pati, et hostis tuus congredientem te secum terribilibus oculis est intuitus, ita ut colluctatio tibi aduersus carnem et sanguinem non sit tantum sed aduersus spiritualia nequitie in celestibus, ad fortia te decet mittere manum tuam, et cunctis diebus quibus nunc militas donec ueniat immutatio tua, fiducialiter exspectare; ne, quod absit! dicentibus tibi tentatoribus tuis: Incuruare ut transeamus , a statu tue rectitudinis inclineris, et cadere incipias ante illos. De quibus  oportet te dicere cum effectu: Persequar inimicos meos, et comprehendam illos, et non conuertar donec deficiant . Proinde fraternitatem tuam monemus attentius et exhortamur in eo qui est in se sperantium fortitudo quatenus in pugna quam contra te per ministros suos uniuerse terre malleus incitauit, non deficias, sed proficias, et aduersus principes et potestates harum tenebrarum inuicta mente resistas. Deus enim fluctuationem in eternum iusto non dabit, nec tentari te patietur ultra quam ualeas sustinere. Propter quod, si consistant aduersus te castra, non timeas; imo sicut de uiro constante legitur, si fractus orbis collapsus  fuerit, impauidum te ruinis perferendum esse confidas; ut tandem cum in huiusmodi bello fortis inuentus fueris, et pugnam superaueris serpentis antiqui, is qui calcandi super serpentes et scorpiones tibi contulit potestatem, cum illis quibus dicturus est: uenite ad me qui laborastis et onerati estis , uincenti tibi de ligno uite, quod est in paradiso Dei tui, det edere, teque faciat pro laboribus transitoriis requie sempiterna gaudere.

Datum Rome apud Sanctum Petrum, II Kal. Februarii, anno decimo.



CCIII. Deciditur causa monasterii Fosse-noue cum communi Piperni. 

 In nomine Domini. Amen. Cum causa que uertitur inter monasterium Fosse-noue ex una parte et commune Pipern ex altera super silua Morgazani fuisset commissa domino Hugolino episcopo Hostiensi a summo pontifice terminanda, conuocatis partibus ante presentiam suam, libellum monasterii recepit compositum in hunc modum:

»Ego L. economus monasterii Fosse-noue pro parte et uice monasterii peto a sanctitate uestra ut ex officio uestro iuxta mandatum apostolicum inhibeatis Pipernensibus ut non molestent dictum monasterium super silua Morgazani, neque turbent possessionem nostram. Item peto quod de damnis et iniuriis illatis monasterio satisfieri faciatis.« Cui libello in hunc modum a Pipernensibus est responsum.  »Ego B. procurator Pipernensium, dico siluam, Morgazani in possessione nostra, uidelicet auorum, patrum, et nostra semper fuisse; et dico ipsam siluam fuisse confirmatam nobis per preceptum domini Honorii pape et Alexandri et Calixti. Unde si Pipernenses aliquid operati sunt in ea, incidendo, uel pascendo, uel uenando, pro suo iure rationabiliter possederunt. Unde dico quia non teneor de iniuria uel de aliquo damno, si illatum est.« Itaque cum dominus Hostiensis aliquandiu de causa cognouisset eadem, commisit uices suas archipresbytero Pipernensi et Iudici Sitinensi, qui receptis testibus utriusque partis, instrumentis et rationibus diligenter inspectis, causam ad dominum papam remiserunt  sufficienter instructam. Dominus autem papa licet consules et populum Pipernensem ad se sepius euocaret, neque per se neque per sufficientem responsalem coram eo uoluerunt aliquatenus comparere. Qui tamen causa ipsa inspectionem locorum et finium exposcebat, mihi  Petro de Sasso Dei gratia Sancte Pudentiane tituli pastoris presbytero cardinali, qui tunc in ipsis partibus commorabar, commisit ipsam controuersiam dirimendam, dans mihi per litteras mandatis ut Pipernenses ipsos ex abundanti ad meam presentiam euocarem, ac locis ipsis, de quibus erat questio, rationibus, attestationibus et instrumentis utriusque partibus, que sub sigillo domini  cardinalis sanctorum Cosme et Damiani mihi transmittebantur inclusa, diligenter inspectis, non differrent causam ipsam calculo diffinitiue sententie terminare. Ego igitur iuxta mandatum apostolicum accedens ad locum, fines et loca de quibus questio uertebatur, rationes, attestationes et instrumenta utriusque partis ibidem diligenter inspexi; et cum pro penuria iurisperitorum non possem commode illuc sententiam ferre, nec ipsos possem ad concordiam aliquatenus reuocare, parti utrique, quod se summo pontifici presentarent, octauam Natiuitatis duxi pro termino prefigendam. uenientibus autem domino abbate et quibusdam monachis de Fossa-noua termino constituto, Pipernenses uenire modis omnibus contempserunt. Et sic ad instantiam abbatis et  monachorum iterum dominus papa mihi associare curauit dominum Guidonem de Capite porci et socium eius et dominum G. de Tocco; coram quibus abbas Fosse-noue proposuit se siluam Morgazani non ui, non clam, non precario possidere; et suam intentionem fundatam esse per plures testes asserebat, qui dicunt quod terram in qua modo est silua Morgazani monasterium colonis dederit ad laborandum, et quod partem frugum et quasdam operas de ipsa terra receperit ab eisdem, et quod monachi Fosse-noue siluam in Morgazano postea leuauerunt. Item quod per triginta annos usque ad hunc annum pro suo custodierint et defenderint Morgazenum. Item quod a quadraginta annis et etiam quinquaginta quiete et pacifice siluam monasterium possedit  eamdem. Ad elidendum autem monasterii intentionem fuit propositum ex aduerso, non monasterium, sed Pipernenses predictam siluam pacifice possidere. Ad quod probandum quoddam rescriptum bone memorie Calixti pape, renouatum per dominum Alexandrum, facere uidebatur: in quo continebatur quod Crescentius de Sonnino terram Morgazani et de Mortecto et omnes alias terras Pipernensium refutauit de quibus Pipernenses in possessione fuerunt, sicut expressim hoc elicitur ex rescripto; et sic per hec uerba possessionem probare nitebantur. Testes preterea inducti fuerunt ad probandam possessionem quod Pipernenses siluam monachis commendarunt; et sic monachis, non sibi, sed Pipernensibus possederunt. Nam is possidet cuius nomine  possidetur. Item quod lignis, pascuis et herbis, atque mappalibus usi fuerunt homines de Piperno. Ad hec omnia prefatum monasterium replicabat dicens predictas allegationes sibi in aliquo non obstare. Inprimis rescripto pape Calixti taliter respondebat, quod questio super qua emanauit rescriptum, non inter monasterium et Pipernenses, sed inter Pipernenses et Crescentium de Sonnino tunc temporis uertebatur. Ergo res inter alios acta aliis nec prodesse poterit nec obesse. Item posito quod inter monasterium et Pipernenses fuisset illa questio uentilata, non probatur per hoc possessio. Nam illa clausula que in prefato continetur rescripto   ad proxime dicta est tantummodo referenda, si rescriptum subtiliter sit inspectum. Recommendationi autem taliter respondebat, quod per eam possessio non probatur. Nec enim probatur per testes quod siluam recommendauerit uniuersitas Pipernensis, sed simpliciter Pipernenses. Sed posito quod probaretur, non posset aliquatenus hoc obesse; quia, sicut dicunt testes, facta fuit monachis, non conuentui uel collegio Fosse-noue. Ergo posito quod talem recommendationem monachi recepissent, non poterit per eos preiudicium monasterio generari, ne damno Ecclesiam atterat culpa temeritatis aliene. Item ad id quod dicunt, quod fuerunt usi pascuis, lignis, etc. taliter monasterium replicabat, quod per usum lignorum,  etc. possessio non probatur, cum nedum usuarius, imo et fructuarius, uix a iure ciuili obtinere potuit ut naturaliter possideret; quia non dicit lex quod naturaliter possideat, sed quod uidetur naturaliter possidere. Sed posito quod usus possessionem induceret, non probatur quod esset usa uniuersitas Pipernensis, sicut et superius fuit in recommendatione plenius allegatum; maxime cum alii uicini silua utantur eadem, nec possint dici ideo possidere. Item allegabat pro se monasterium Fosse-noue quod, sicut cautum est in iure ciuili, illa ratione potissimum debeat obtinere quod tempore litis contestate non ui, non clam, non precario possidebat. Auditis igitur iis et aliis rationibus et plenius intellectis, auctoritate domini pape et predictorum iurisperitorum  domini pape et predictorum iurisperitorum consilio adiudicamus iam dictam siluam Morgazani monasterio Fosse-noue pacifice possidendam et Pipernenses ab omni molestia super eadem silua cessare, sententialiter diffinimus, questione proprietatis sine utriusque partis preiudicio reseruata. Hanc uero sententiam ad maiorem cautelam scriptam per manus B. dilecti nostri capellani nostro sigillo fecimus communiri. Anno Dominice Incarnationis 1208, mense Ianuarii X Kal. Februarii, anno decimo pontificatus domini Innocentii III pape. Nulli ergo omnino hominum . . . nostre confirmationis, etc.

Datum Rome apud Sanctum Petrum, III Kal. Februarii, anno decimo.



CCIu. ANTISSIODORENSI EPISCOPO. Aduersus usurarios burgi de Charitate  . 


Ad audientiam nostram te significante peruenit quod quidam burgenses de Charitate, licet in ea per totum fere annum uel pro maiori parte morentur et contractus exerceant usurarum, in tribus tamen festiuitatibus annualibus se ad uillas regis uel aliorum principum extra tuam diecesim transferunt iura parochialia exercentes ibidem, ut sic se parochianos alterius mentientes, tuam iurisdictionem eludant, coram te iuri parere penitus contemnendo. Quia igitur fraus et dolus nemini debet patrocinium impertiri, ut usurarios supradictos, si res ita se habet,  ad exhibendum tibi tanquam patri et pastori suo reuerentiam et obedientiam debitam, recipiendo tua salubria monita et precepta, monitione premissa per censuram ecclesiasticam non obstante frustratorie appellationis obiectu compellas, liberam tibi auctoritate presentium concedimus facultatem. Nulli ergo . . . nostre concessionis, etc. Si quis autem, etc.

Datum Rome apud Sanctum Petrum, Iu Idus Ianuarii, anno decimo.



CCu. PETRO ABBATI MONASTERII SANCTI MARTINI DE MONTE, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum 


Licet  monasterium uestrum pauperculum fuerit ab initio, in tantam tamen processu temporis paupertatem deuenit ut uix in eo tres monachi remansissent, possessionibus eius uel omnino distractis uel grauiter obligatis. Unde in generali Cisterciensi capitulo exstitit diffinitum ut a Cisterciensi ordine separari deberet, cum in eo non posset Cisterciensis ordo seruari. Nos autem, qui religionem intendimus fouere plantatam, nolentes ab ipso monasterio religionem penitus exstirpari, mille libras tribuimus ad possessiones eiusdem monasterii retinendas, mandantes dilectis filiis abbati et fratribus Pontiniacensis cenobii, quod per Dei gratiam et in spiritualibus et in temporalibus ualde floret,  ut ecclesiam uestram de nostra concessione in specialem filiam adoptantes, abbatem et conuentum ad illam dirigerent reformandam. Quod ipsi grato prosequentes affectu, uos cum quibusdam conuersis ad ipsum monasterium transmiserunt. uerum quia nec sic monasterium ipsum sufficere poterat ad conuentum sustentandum honestum, ecclesiam Sancti Saluatoris positam iuxta Orclem cum omnibus possessionibus et pertinentiis suis uobis et per uos monasterio uestro in perpetuum duximus concedendam, impensuri uobis auctore Domino in aliis necessitatibus uestris auxilium opportunum cum laudabiliter uos proficere cognouerimus, prout cupimus et speramus. Ipsum itaque monasterium, predecessorum  nostrorum felicis recordationis Eugenii, Alexandri, et Lucii Romanorum pontificum uestigiis inherentes, sub beati Petri et nostra protectione suscipimus et presentis scripti patrocinio communimus. In primis siquidem statuentes ut ordo monasticus, qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, etc. Preterea quascunque possessiones, quecunque bona idem monasterium in presenti iuste et canonice possidet, etc. In quibus hec propriis duximus exprimenda uocabulis. Locum ipsum in quo prefatum monasterium situm est cum omnibus pertinentiis  suis, ecclesiam Sancti Erasmi ad portam Salciccle, ecclesiam Sancti Ioannis de Petra, ecclesiam Sancti Petri, ecclesiam Sancti uiti, ecclesiam Sancti Peregrini, ecclesiam Sancti Thome, ecclesiam Sancte Lucie de castro uiterbii, ecclesiam Sancti Clementis, ecclesiam Sancti Ioannis de ualle, ecclesiam Leonardi cum hospitali de Rescietis. In Petrognano ecclesiam Sancti Andree, ecclesiam Sancte Marie, ecclesiam Sancti Zenonis, cum eorum pertinentiis, ecclesiam Sancti Clementis cum pertinentiis suis. In uetralla ecclesiam Sancte Marie de Caiano. Domos quas habetis infra castrum supradicti Petrognani; terras, uineas, hortos, oliueta, que habetis in territorio eiusdem castri. Terras quas habetis apud Sanctum Alexandrum, et  ipsam ecclesiam Sancti Alexandri. Campum de Larteso cum ualle de uiniola, uineas, terras, siluas et castaneta que circa monasterium uestrum habetis. uineas de Lugnano, cum oliuete. Terras quas habetis apud Montem Monasterulum. In castro Sancti uictoris ecclesiam Sancte Lucie cum omnibus pertinentiis suis. Predictam quoque ecclesiam Sancti Saluatoris positam iuxta Orclem, cum omnibus possessionibus et pertinentiis suis. Terras cum arboribus et domos quas habetis apud Casam malam. Terras quas habetis apud castrum Canapium. Siluam quam habetis in ualle alta, et quartam partem castri de Salice cum pertinentiis suis. Sane laborum uestrorum, quos propriis manibus aut sumptibus colitis, tam de terris cultis quam incultis, etc.  Liceat quoque uobis clericos uel laicos liberos et absolutos e seculo fugientes, etc. Prohibemus insuper ut nulli fratrum uestrorum post factam in monasterio uestro professionem fas sit, etc. Discedentem uero, etc. Quod si quis retinere forte presumpserit, etc., ad exemplar etiam priuilegii predicti Lucii predecessoris nostri, quod ipsi nobis presentatum inspeximus, inhibemus ut infra parochias ecclesiarum uestrarum nullus nouam ecclesiam uel capellam ad damnum ueterum ecclesiarum construere uel edificare presumat. Saluis tamen priuilegiis pontificum Romanorum. Illud districtius inhibentes, ne terras seu quodlibet beneficium ecclesie uestre collatum liceat alicui personaliter dare  siue alio modo alienari absque consensu totius capituli, etc. Si que uero donationes uel alienationes aliter quam dictum est facte fuerint, eas irritas esse censemus. Ad hec etiam prohibemus ne aliquis monachus siue conuersus sub professione uestre domus astrictus sine consensu et licentia abbatis et maioris partis uestri capituli pro aliquo fideiubeat uel ab aliquo pecuniam mutuo accipiat ultra pretium capituli uestri prouidentia constitutum, nisi propter manifestam domus uestre utilitatem. Quod si facere presumpserit, non teneatur conuentus pro iis aliquatenus respondere. Licitum preterea sit uobis in causis propriis, siue ciuilem siue criminalem  contineant questionem, fratrum uestrorum testimoniis uti, etc. Insuper auctoritate apostolica inhibemus ne ullus episcopus uel alia quelibet persona ad synodos uel conuentus forenses uos ire uel iudicio seculari de propria substantia uel possessionibus uestris subiacere compellat, nec ac domos uestras causa ordines celebrandi, causas tractandi, uel conuentus aliquos publicos conuocandi uenire presumat, nec regularem abbatis uestri electionem impediat, aut de instituendo uel remouendo eo qui pro tempore fuerit contra statuta Cisterciensis ordinis se aliquatenus intromittat. Pro consecrationibus uero altarium uel ecclesiarum, siue pro oleo sancto, uel quolibet alio ecclesiastico sacramento nullus a uobis, etc. Alioquin liceat uobis quemcunque  malueritis catholicum adire antistitem gratiam et communionem apostolice sedis habentem, etc. Quod si sedes diecesani episcopi forte uacauerit, ecclesiastica sacramenta a uicinis episcopis accipere libere et absque contradictione possitis, sic tamen ut ex hoc in posterum propriis episcopis nullum preiudicium generetur. Quia uero interdum propriorum episcoporum copiam non habetis, si quem episcopum Romane sedis, ut diximus, communionem habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum auctoritate apostolice sedis recipere ualeatis. Porro si episcopi uel alii ecclesiarum rectores in monasterium uestrum uel personas  inibi constitutas suspensionis, excommunicationis, uel interdicti sententiam promulgauerint, siue etiam in mercenarios uestros, pro eo quod decimas non soluitis, siue aliqua occasione eorum que ab apostolica benignitate uobis indulta sunt, seu benefactores uestros, pro eo quod aliqua uobis beneficia uel obsequia ex caritate prestiterint, uel ad laborandum adiuuerint, in illis diebus in quibus uos laboratis et alii feriantur, eamdem sententiam protulerint, ipsam tanquam contra sedis apostolice indulta prolatam duximus irritandam; nec littere ulle firmitatem habeant quas tacito nomine Cisterciensis ordinis et contra tenorem apostolicorum priuilegiorum constiterit impetrari. Preterea cum  commune interdictum terre fuerit, liceat uobis nichilominus in uestro monasterio, exclusis excommunicatis et interdictis, diuina officia celebrare. Obeunte uero te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu uel fratrum pars consilii sanioris secundum Dei timorem et beati Benedicti Regulam prouiderint eligendum. Electus autem ad Romanum pontificem benedicendus accedat. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus ut infra clausuras locorum  seu grangiarum uestrarum nullus rapinam, etc. Preterea omnes libertates et immunitates a predecessoribus nostris Romanis pontificibus ordini uestro concessas, necnon et libertates et exemptiones secularium exactionum a regibus et principibus uel aliis fidelibus, etc. Decernimus ergo ut nulli omnino hominum liceat prefatum monasterium temere perturbare, etc. Salua sedis apostolice auctoritate et in predictis ecclesiis diecesani episcopi canonica iustitia. Si qua igitur in futurum ecclesiastica secularisue persona, etc. Cunctis autem eidem loco sua iura seruantibus, etc. usque in finem.

Datum Rome, apud Sanctum Petrum per manum Ioannis Sancte Marie in Cosmidin diaconi cardinalis  S. R. E. cancellarii Kalendis Februarii, indictione XI, Incarnationis Dominice anno 1206, pontificatus uero domni Innocentii PP. III, anno decimo.



CCuI. ANTISSIODORENSI ET TRECENSI EPISCOPIS. Super inquisitione contra nonnullos hereticos. 

 Ex tenore litterarum tuarum, frater Antissiodorensis, accepimus quod licet bone memorie predecessor tuus, tanquam pastor prouidus et discretus, super gregem suum noctis uigilias uigilans, a burgo qui Charitas appellatur eliminare laborauerit hereticam prauitatem cura et sollicitudine diligenti, nondum tamen Babylon illa plene potuit ab huiusmodi languore curari; sed quamplures utriusque  sexus, qui coram prefato predecessore tuo quamlibet heresim abiurarunt, quasi canes ad uomitum redierunt; quibus non sufficit quod dedorunt perditioni se ipsos, sed ad perditionem secum trahere alios moliuntur, quosdam heresiarchas, quos  consolatores appellant, in uaccas populorum introducentes latenter, qui necent ueneno doctrine pestifere oues tuas. Herueus enim de Lorriaco et Hugo Rapterius et quidam alii, sicut accepisti pro uero, qui tempore predecessoris tui, cum essent heretici, a uilla fugere predicta, sub mercationis obtentu cum consanguineis suis nunc adeunt loca suspecta, et per tres aut quatuor menses commorantes ibidem, cum redeunt, sicut dicitur,  secum adducunt sani dogmatis peruersores. Thomas quoque Morandus, quem propter confessam heresim tuus excommunicauerat antecessor, postquam ab archidiacono Parisiensi beneficium absolutionis obtinuit per quasdam litteras nostras ueritate tacita impetratas, infamiam iam contractam non studuit exhibitione bonorum operum abolere. Unde cum illum, tanquam Aethiopem, mutasse non estimes pellem suam, in pristinam sententiam postulasti reduci, donec constiterit quod se reddiderit absolutionis beneficio non indignum. Preterea Gaufridus et W. de Monneto, Stephanus Pasturelli, et . . . relicta W. Senneueri, cum tempore  dicti predecessoris tui fuissent super heresi accusati, ab Antissiodorensi diecesi recesserunt: qui cum modo redierint, et tu de fide ipsorum uelis, prout ad officium tuum pertinet, certus fieri, in subterfugium malignandi, licet in tua diecesi suas habeant mansiones, nunc Niuernensis, nunc Bituricensis diecesis se fatentur. Quare ad predictos pestiferos et alios de heretica prauitate suspectos, ne ipsorum arbusta operiant cedros Dei, apostolice sedis falcem apponi suppliciter postulasti. Cum igitur predecessor tuus, tanquam bonus agricola, ad captionem uulpecularum illarum, que moliebantur commissam sibi uineam demoliri, sollicite institerit ac prudenter; tu super gregem tuum debes sollicite uigilare, ne lupi rapaces oues tuas rapiant et dispergant,  sciens quod quemadmodum in honore, ita eidem et in onere successisti. Nos quoque postulationibus tuis benignum prebentes assensum, fraternitati uestre, de qua fiduciam gerimus pleniorem, per apostolica scripta mandamus quatenus contra prefatas belluas, iuxta quod uobis desuper fuerit inspiratum, sublato appellationis obstaculo auctoritate apostolica procedatis, superseminatam zizaniam de agro dominico euellentes, et plantantes orthodoxe fidei puritatem. Contradictores per censuram ecclesiasticam compescendo.

Datum Rome apud Sanctum Petrum, II Idus Ianuarii, anno decimo.



CCuII. GREGORIO CAPELLANO ECCLESIAE DE OTHCAPELLA. Adiudicatur sibi ipsa Ecclesia. 


Cum dilectus filius Arnoldus abbas monasterii de Mildeburg super Ecclesia de Othcapella, quam canonice obtinebas, te intenderet molestare, tu appellationem ad sedem apostolicam interponens ad nostram presentiam accessisti, et apostolicas litteras ad dilectos filios Maioris Ecclesie et Sancte Marie ac Sancti Petri prepositos Traiecten. super eadem controuersia reportasti: qui examinantes negotium diligenter, et testes recipientes utrinque productos, ad nos sufficienter instructum idem negotium remiserunt. Te uero ac predicti procuratore abbatis in nostra presentia constitutis, causam  ipsam dilecto filio Andree subdiacono et capellano nostro commisimus audiendam. Coram quo asserere curauisti quod cum olim ad eamdem ecclesiam a parochianis ipsius, qui quasi possessionem iuris patronatus habebant in ea, Giliberto quondam abbati prefati monasterii fueris presentatus, et sine contradictione cuiuslibet institutus, postmodum eodem uiam uniuerse carnis ingresso, successor eiusdem tibi super Ecclesia memorata mouere questionem incepit; sed ab eius impetitione sententialiter absolutus per episcopum Traiectensem ad maiorem cautelam per eumdem tuum aduersarium in predicte possessionem ecclesie corporaliter es inductus. Unde postulabas a nobis ut super ea ipsi tuo aduersario silentium  imponere dignaremur, quam a suis predecessoribus legitime fueras assecutus. uerum cum prefatus auditor hec et alia que coram eo partes proponere uoluerunt nobis fideliter retulisset, et que utrinque probata fuerant intimasset, nos tibi adiudicare curauimus ecclesiam sepedictam, super ea perpetuum silentium tuo aduersario imponentes.

Nulli ergo . . . nostre diffinitionis, etc. Si quis autem, etc.

Datum Laterani, Iu Idus Februarii, anno decimo.



CCuIII. EPISCOPO T. ARCHIDIACONO, ET SCHOLASTICO TORNACENSI. Quod inquirant contra episcopum Traiectensem. 


Licet Traiectensis episcopus coram uenerabili fratre nostro Hostiensi episcopo et dilecto filio Leone tituli Sancte Crucis presbytero cardinale apostolice sedis legatis et magnatibus pluribus, quod non peruenerat ad eumdem excommunicationis sententia qua ipsum fecimus innodari, nec contra sedem apostolicam cum quibusdam clericis coniurationem inierat, se nisus fuerit multipliciter excusare, frustra tamen iuxta Salomonis sententiam iacitur rete ante oculos pennatorum. uerum quia idem nobis humiliter supplicauit ut ipsi beneficium absolutionis faceremus impendi, quod humiliter postulanti non debet aliquatenus denegari, discretioni uestre per apostolica scripta districte  precipiendo mandamus, quatenus ab eo in publicum iuratoria cautione recepta, quod sine conditione aliqua et tenore parebit apostolice sedis mandatis, ipsi absolutionis beneficium impendere procuretis, post hec monentes eumdem attentius et efficaciter inducentes ut Parent. et P. de Cicc. ciuibus Romanis, Alex. et Accat. mercatoribus Senensibus, uel ipsorum nuntiis, de pecunia quam eisdem tenetur exsoluere, sicut continetur in authenticis instrumentis, satisfacere studeat usuris cessantibus uel componere cum eisdem; et si necesse fuerit, ipsum ad hoc tam per uim iuramenti quam per censuram ecclesiasticam appellatione postposita compellatis. uos autem utrum ad eumdem  episcopum uenerit notitia excommunicationis prolate in ipsum, uel quod peruenerit fama publica protestetur, seu etiam celebrauerit postquam peruenit ad eum quod uinculo erat excommunicationis astrictus, aut contra sedem apostolicam cum aliquibus coniurarit, per iuramenta dilectorum filiorum N. Sancti Pauli, Corr. de Staur. et N. de Ostbruoc abbatum, et R. Sancte Marie, W. S. Petri, et Otc. Sancti Bonifacii prepositorum, et aliorum, inquiratis diligentissime ueritatem, et que super iis inueneritis, fideliter redacta in scriptis sub sigillis uestris ad nostram presentiam transmittatis. Quod si non omnes . . . tu frater episcope, etc.

Datum Laterani, uII Idus Februarii, anno decimo.



CCIX. ILLUSTRI REGINAE MARIAE. Aduersus episcopum Sleswicensem. 


 Quanto feruentius uiri tui profectum diligis et honorem, tanto propensius ad ea semper agenda debes ipsum inducere que Deo ac nobis debeant complacere, ab illis penitus abstinendo que diuinam et nostram merito prouocarent offensam. Ipse uero, sicut catholicus princeps, quasdam nobis nuperrime litteras deuotione plenas et discretione non uacuas destinauit, implorans ut postulationem de Waldemaro episcopo Slewicensi a Bremensi capitulo factam admittere dignaremur, ipsumque ad Bremensem metropolim promouere. Nobis igitur super  hoc deliberare uolentibus . . . nuntius dilectorum filiorum prepositi, decani et capituli Hammeburgensis adueniens eorumdem nobis litteras presentauit, per quas nostro apostolatui nuntiarunt quod cum olim Hammeburgensis ecclesia metropolitica, Bremensis autem episcopali dignitate gauderet, eedem fuerunt Ecclesie auctoritate sedis apostolice counite, ac extunc usque ad hec tempora Ecclesie utriusque canonici Bremensem archiepiscopum pariter elegerunt. Unde quia nuper prepositus, decanus et capitulum Bremense tam ipsis quam quibusdam religiosis uiris, qui electioni debuerant interesse, penitus inconsultis, memoratum episcopum in archiepiscopum postularant, a nobis sollicite petierunt ut quod circa postulationem  eamdem ab illis fuerat in eorum preiudicium attentatum, in statum debitum reducere curaremus. Preterea cum fuisset idem episcopus de mandato nostro a  carcerali custodia liberatus, et contra ipsum in nostra demum presentia constitutum nuntii. Danorum regis illustris quedam grauia obiecissent super quibus ille se inculpabilem ostendere nitebatur, eidem regi, sciente ac uolente prefato episcopo, per scripta nostra mandauimus ut, ne causa remaneret diutius in suspenso, aliquos uiros prouidos et fideles usque ad festum Natalis Domini proximo preteritum ad sedem apostolicam destinaret, eisdem potestate concessa ut per eos et cum eis, si desuper datum esset,  concordiam super ipso negotio tractaremus. Alioquin auditis et intellectis que per eos aduersus episcopum ipsum idem rex duceret proponenda, et illis que in sui defensionem episcopus allegaret, de uultu nostro procederet iudicium equitatis. Cumque postmodum propter hoc dilectus filius  prepositus regis ipsius nuntius, dum tractatus super postulationis articulo haberetur, nostro se conspectui presentasset, memoratus episcopus ipso presente restitutionis beneficium postulauit a nobis, asserens  se per regem tam episcopalibus bonis quam etiam patrimonialibus destitutum. Cui dictus prepositus ex aduerso respondit quod non rite poterat restitutionis auxilium implorare, cum ipse se duxerit spoliandum, dum clericalem habitum derelinquens,  regium sibi titulum usurpauit. Insuper lese maiestatis, apostasie, adulterii, periurii, dilapidationis et conspirationis crimina eidem obiiciens, proponebat non solum ei fore restitutionis beneficium denegandum, sed etiam postulationem de ipso factam penitus respuendam; presertim cum irregularis existat, utpote de duplici adulterio procreatus, eiusque dispensatio fuerit olim ab apostolica sede per subreptionem obtenta, suppresso quod esset spurius, et expresso quod existeret naturalis,  cum et paterne incontinentie imitator filios habeat post sacros ordines generatos. Nos autem ad ea que pacis sunt intendentes, petitionem ipsius super restitutione tam episcopatus quam patrimonii sibi plenarie facienda in fauorem ecclesiastice libertatis duximus admittendam, concedentes eidem ut si forte nollet se credere dicto regi, per procuratorem idoneum restitutionem acciperet corporalem, et ipse interim in quo mallet loco maneret eidem regi merito non suspecto. Qui cum respondisset se uelle per procuratorem idoneum restitutionis beneficium obtinere, ac de loco in quo mansurus esset interim deliberatorias inducias accepisset ingratus gratie sibi facte, fraudulenter et contumaciter a nobis  illicentiatus aufugit, haud dubium quin, si possit, ut preconceptam  malitiam exsequatur. Unde nos ex parte omnipotentis Dei Patris et Filii et Spiritus sancti, auctoritate quoque beatorum apostolorum Petri et Pauli ac nostra excommunicamus et anathematizamus eumdem, postulationem de ipso factam, qua omnino reddidit se indignum, penitus reprobantes. Quocirca serenitatem tuam exhortandam duximus et rogandam, consulentes et suggerentes fideliter ac prudenter, quatenus uirum tuum diligenter moneas et inducas ut prefato episcopo nullum prestet auxilium uel fauorem, sed eum tanquam excommunicatum uitet, neque per ipsum aut propter ipsum permittat in Ecclesia Dei scandalum suboriri, per quod etiam contra se posset non leue scandalum  generari, cum nos tante malignitatis audaciam in eodem nolimus episcopo sub dissimulatione transire.

Datum Laterani.



CCX. HERBIPOLENSI ELECTO. Ut Slewicensem episcopum excommunicatum denuntiet.

 Dilecti filii prepositus, decanus, et capitulum Bremense per suas nobis litteras intimarunt quod quondam archiepiscopo suo uiam uniuerse  carnis ingresso, ipsi conuenientes in unum, et de pastoris substitutione tractantes, in Waldemarum episcopum Slewicensem uota sua unanimiter contulerunt, humiliter implorantes ut postulationem de ipso factam admittere dignaremur. Nobis igitur, etc., in eumdem fere modum ut supra, usque: Quocirca discretioni tue per apostolica scripta precipiendo mandamus quatenus personaliter accedens ad principem, diligenter eum ex parte nostra moneas et inducas ut prefato episcopo nullum prestet, etc., sicut supra usque transire. Discretioni tue districtius iniungentes quatenus prenominatum episcopum excommunicatum manifeste denunties, et postulationem ipsius penitus reprobatam; mandatum apostolicum taliter impleturus quod deuotionem  et discretionem tuam debeamus merito commendare.



CCXI. UTERINAE uALLIS ET GARNISWIKAE ABBATIBUS, SPIRENSIS ET METENSIS DIeCESUM. Ut sententiam latam pro preposito S. Paulini Argentin. faciant obseruari. 

Causam super ecclesia de Walzelinhem inter dilectos filios A. prepositum Sancti Paulini et II. canonicum de Asela Argentinensis diecesis dudum motam dilecto filio E. cantori Metensi et coniudicibus eius commisimus terminandam, qui, sicut per suas nobis litteras intimarunt, legitime procedentes in ipsa, cognito quod idem prepositus a uero patrono,  abbate uidelicet de Horembach, presentatus fuerat canonice ad ecclesiam memoratam, presentationem ipsius sententialiter approbare curarunt. Et quia diecesanus episcopus et archidiaconus loci, ad quos institutio pertinebat, malitiose aduersabantur eidem, animarum ei curam in ipsa ecclesia qua fungebantur auctoritate dedere. Cum autem dilectus filius Fredericus procurator antedicti prepositi sententiam iudicum prefatorum in presentia dilecti filii nostri Ioannis sanctorum Cosme et Damiani diaconi cardinalis, quem ei concessimus auditorem, a nobis peteret confirmari, memoratus canonicus eam dixit uiribus carere censendam, tum quoniam examen eorum a quibus prolata fuerat rationabiliter  declinauerat, tum etiam quia ne procederent ad sententiam, audientiam nostram legitime appellarat. Nos autem auditis iis et aliis que proposita hinc inde fuerunt, quoniam intelleximus contra sententiam ipsam nichil ostensum quod ualeret ad reprobationem ipsius, eam exigente iustitia duximus approbandam. Quocirca discretioni uestre per apostolica scripta precipiendo mandamus quatenus illam auctoritate apostolica faciatis inuiolabiliter obseruari, contradictores per censuram ecclesiasticam appellatione postposita compescentes.

Datum Laterani, Iu Idus Februarii, anno decimo.



CCXII. UBERTO BOBIENSI EPISCOPO. De subiectione monasterii S. Columbani. 


 Tempore felicis recordationis Eugenii pape predecessoris nostri inter bone memorie O Bobiensem episcopum et abbatem et monachos Sancti Columbani super subiectione ipsius monasterii ac multis aliis questione suborta, dictus predecessor noster utriusque partis rationibus et allegationibus diligenter auditis et plenius intellectis, communicato fratrum suorum consilio, monasterium Sancti Columbani suadente iustitia dicto predecessori tuo adiudicare curauit, confirmationem abbatis, benedictionem quoque ac correctionem  monasterii regularem, altarium etiam, ecclesiarum seu basilicarum consecrationem, monachorum et clericorum promotionem, tam in capite quam in membris ad ipsum episcopum et successores eiusdem pertinere decernens, oleum etiam et candelas, iuxta quod a suis testibus fuerat comprobatum, eidem episcopo suisque successoribus solui precepit, uidelicet tantum olei quod in tribus quadragesimis curie sue honeste sufficeret, ac per duas partes anni diebus singulis unum brachium candelarum. Processu uero temporis cum abbas et monachi monasterii antedicti late contra eos sententie pertinaciter contrairent, uenerabilis frater noster patriarcha Hierosolymitanus  , tunc Bobiensis electus, in presentia felicis memorie Lucii  pape suam de ipsis proposuit questionem; ac tandem in regesto Eugenii pape reperta sententia memorata, idem papa Lucius abbatem Sancti Columbani et monachos ac successores eorum ad obediendum ipsi electo et successoribus eius, sicut propriis episcopis, de communi fratrum consilio condemnauit, auctoritate apostolica sententiam antedictam confirmans, sicut in eius authentico manifeste perspeximus contineri. Preterea quoniam priuilegia felicis memorie Anastasii et Adriani pontificum Romanorum Ecclesie Bobiensi collata, partim malitiose abrasa fuerant in ipsius Ecclesie detrimentum, idem papa Lucius uolens indemnitati eius in posterum prouidere, decreuit ut per illas  rasuras nullo unquam tempore dicta priuilegia reprobentur, que omnia postmodum per pie memorie Urbanum papam predecessorem nostrum auctoritate fuerunt apostolica confirmata, prout in eius priuilegio plenius continetur. Cum autem in nostre promotionis primordio ad nostram audientiam peruenisset quod prefatum Sancti Columbani monasterium ad Romanam Ecclesiam nullo mediante spectauerat, ac licet contra ipsum fuerit sententia promulgata, nullum tamen apostolice sedi debuerit preiudicum generari, cum res inter alios acta alii preiudicare non possit, uenerabili fratri nostro  archiepiscopo Ianuensi, tunc Bobiensi episcopo, dedimus in mandatis  ut si haberet aliquod munimentum per quod dictum monasterium ex concessione sedis apostolice suo doceretur episcopio fuisse subiectum, illud ad certum terminum nobis per proprium nuntium mittere non differret. Ac cum propter hoc ipse ad nostram presentiam personaliter accessisset, coram nobis et fratribus nostris suas curauit proponere rationes, et quecunque super ipso negotio habebat ostendere munimenta. Nos igitur attendentes deuotionem ipsius et paupertatem etiam Ecclesie Bobiensis, que licet sic pontificali predita dignitate, in redditibus tamen esse proponitur modica et exilis, a prosecutione questionis illius quam super prefato monasterio  mouebamus tunc duximus desistendum, precipientes ut idem monasterium iuxta tenorem sententie Eugenii pape exhibere sibi reuerentiam et obedientiam procuraret; ita tamen quod ex gratia sibi facta a prosecutione questionis premisse illo tempore desistendo, nullum posset sedi apostolice preiudicium generari quo minus, cum uellet, suam posset prosequi rationem. Procedente uero tempore C. et B. monachi eiusdem cenobii ad nostram presentiam accedentes, nobis ex parte abbatis et conuentus humiliter supplicarunt ut cum dictus episcopus, cui gratiam illam personaliter duximus faciendam, esset ad Ecclesiam Ianuensem translatus, et tu eos multipliciter aggrauares, ius sedis apostolice super ipso negotio prosequi dignaremur,  cum sententia prelibata in nullo debuerit sedi apostolice preiudicium generare; presertim cum eum qui promulgauit eamdem ex officii debito et iuris necessitate super questione de qua cognouerat oportuerit iudicare, nec res iudicata illis obesse poterat inter quos non exstitit iudicatum. Cum igitur sedes apostolica habita custodire et inuasa recuperare specialiter teneatur, uenerabili fratri nostro episcopo  et dilecto filio abbati  Omnium Sanctorum Cremon. dedimus in mandatis ut si constaret eisdem te ipsum monasterium indebite aggrauare, aliquem super eodem negotio procuratorem idoneum apostolice sedi statuerent, et partibus conuocatis et auditis hinc inde propositis, usque ad diffinitiue sententie calculum appellatione  postposita procedentes, causam sufficienter instructam ad presentiam nostram remitterent, prefixo termino partibus competenti quo se nostro conspectui presentarent sententiam, dante Domino, recepture. Memorati ergo episcopus et collega, sicut per suas nobis litteras  intimarunt euidentius cognoscentes dictum a te cenobium super multis indebite aggrauari, cum in negotio iuxta mandati nostri tenorem uellent procedere, tu, ne procederent, sedem apostolicam appellasti. Sed ipsi appellatione contempta in negotio procedentes, quemdam monacum cum priuilegiis et scriptis aliis  que ad causam facere uidebantur ad nostram presentiam transmiserunt. Cumque propter hoc esses apud sedem apostolicam constitutus, ac postulares instanter processum dictorum Cremonensis episcopi et college, utpote lite minime contestata et post appellationem ad nos legitime interpositam attentatum, censeri prorsus irritum et inanem, nos utriusque partis parcere uolentes laboribus et expensis, et ne huiusmodi questio in recidiue contentionis scrupulum relabatur, prouida cupientes sollicitudine precauere, dilecto filio O. acolyto et capellano nostro procuratore Romane Ecclesie constituto, ac coram nobis et fratribus nostris lite solemniter contestata, procurator ipse quoddam priuilegium sub bulla felicis memorie Formosi pape  produxit in medium, quod tanta fuerat uetustate consumptum ut in eo de monasterio Sancti Columbani nec mentio fieret nec etiam uestigium appareret: ac cum per illud suam uellet intentionem fundare, cum fundamentum illud penitus nullum esset, totum quod superedificatum fuerat irritum apparuit et inane. Unde nos utriusque partis rationibus et allegationibus plenius intellectis, priuilegiis etiam et sententiis predecessorum nostrorum diligenter inspectis, communicato fratrum nostrorum consilio, te et Ecclesiam Bobiensem ab impetitione procuratoris iamdicti sententialiter duximus absoluendum, ac sententiam Eugenii pape pro Bobiensi Ecclesia contra ipsum monasterium promulgatam auctoritate apostolica confirmantes, precipimus  et sancimus ut abbates et monachi qui pro tempore in ipso monasterio fuerint, tibi ac successoribus tuis diecesana sint lege subiecti, et tam in spiritualibus quam temporalibus Bobiensi episcopo tanquam diecesano suo debeant respondere. Ac ut omnis inposterum auferatur materia iurgiorum, super quetione ista cuilibet tibi aduersari uolenti perpetuum silentium imponentes, statuimus ut si qua deinceps reperta fuerint instrumenta que pro monasterio et contra episcopum facere uideantur, omnino uiribus careant, et inutilia reputentur. Decernimus ergo ut nulli . . . hanc paginam nostre diffinitionis, confirmationis, et constitutionis infringere, etc. Si quis autem, etc.

Datum Laterani, IX Kal. Martii, anno decimo.



CCXIII. ABBATI ET MONACHIS SANCTI COLUMBANI. De eadem causa. 


Mote iamdudum inter uos et Bobiensem episcopum scrupulum questionis taliter cupientes dirimere ne alterutra partium illum ualeat ulterius suscitare, dilecto filio O. acolytho et capellano nostro procuratore Romane Ecclesie constituto, ac coram nobis et fratribus nostris inter procuratorem ipsum et uenerabilem fratrem nostrum Bobiensem episcopum lite solemniter contestata, et utriusque partis  rationibus et allegationibus plenius intellectis, priuilegiis etiam et sententiis predecessorum nostrorum diligenter inspectis, communicato fratrum nostrorum consilio, episcopum ipsum seu Ecclesiam Bobiensem ab impetitione procuratoris ipsius sententialiter duximus absoluendum, ac sententiam felicis recordationis Eugenii pape predecessoris nostri pro Bobiensi Ecclesia contra uestrum monasterium promulgatam auctoritate apostolica confirmantes, sanciendo precipimus ut abbas et monachi qui pro tempore in uestro monasterio fuerint, sibi ac successoribus suis diecesana sint lege subiecti, et tam in temporalibus quam spiritualibus Bobiensi episcopo tanquam diecesano suo debeant respondere; ac ut omnis inposterum auferatur materia iurgiorum,  super questione ista cuilibet sibi aduersari uolenti perpetuum silentium imponentes statuimus ut si que deinceps reperta fuerint instrumenta que pro monasterio uestro et contra episcopum uel Ecclesiam Bobiensem facere uideantur, omnino uiribus careant et inutilia reputentur. Quocirca uniuersitati uestre per apostolica scripta precipiendo mandamus quatenus quod a nobis est sententialiter diffinitum recipiatis humiliter et inuiolabiliter obseruetis. Alioquin sententiam, quam dictus episcopus in uos propter hoc canonice duxerit promulgandam, ratam habebimus et faciemus auctore Domino firmiter obseruari.

Datum Laterani, X Kal. Martii, anno decimo.



CCXIu. PATRIARCHAE HIEROSOLYMITANO APOSTOLICAE SEDIS LEGATO. Ei commitittur causa aduersus comitem Tripolitanum. 


Quod prouocata peccatis nostris celestis indignatio maiestatis terram sanctam et locum tabernaculi glorie sue inimicis crucis exposuit, non est sub admiratione ducendum, cum tot impietatum scelera scelerumque impietates per abusionum flagitia et flagitiorum abusus committantur ibidem ab iis qui nomine sunt non opere Christiani ut etiam ille pauce reliquie que ibi remansisse uidentur, misericordias Dei multas quod consumpte non sunt  cum propheta ualeant admirari, nisi forsan hoc ipsum non minus de iudicio quam de misericordia diuina procedat quod forte sceleratius ab aliquibus falsis fidelibus idem adhuc locus incolitur quam a ueris infidelibus occupetur. O miseram insolentiam et miseriam insolentem infelicium accolarum! qui quasi non sufficiat quod ab hostibus incessanter anime queruntur eorum, deterius hostibus in se seuiunt, et de domesticis simultatibus exterorum tyrannidi uires iungunt, sanctificata loca contaminant, et, sicut de talibus ueritas ipsa dixit, inuicem tradunt se, inuicem habent odio, et inuicem scandalizant, ante oculos quasi  Iesu pendentis in cruce perpetrant turpia, et ubi de terra ueritas misericorditer orta est, ibi miserabiliter agunt falsa, uiciniam dominici diuersorii ab immundis pollui patiuntur ac etiam ipsi polluunt, et se, proh dolor! metu tante irreuerentie non confundunt. Non timent ne suis prouocatus iniuriis de uicino presepio infans uagiat, et de spurcitiis eorumdem prope sedens puerpera uirgo pudescat. Licet autem hostilis impietas inuadendo funiculum hereditatis sue Christum grauiter persequatur, aliqui tamen horum, suos persequendo ministros, ipsum grauius persequuntur; qui nimirum, ut inimici hominis domestici eius fiant, peius Ecclesiam intus tribulant quam exterius affligatur. Specialiter autem nobilis uir comes  Tripolitanus, sicut ex quamplurimum litteris et relatione multorum accepimus  , in Christum Domini uenerabilem fratrem nostrum patriarcham Antiochenum dominum suum, cuius est  , homo iuratus, compater, et filiolus, sacrilegas manus misit, et ipsum, imo Christum in eo, cum duobus eius nepotibus in graui non metuit custodia detinere. De dissensionibus autem inter eumdem comitem ac Templarios et carissimum in Christo filium nostrum Leonem illustrem regem Armenie tam pro ipso quam ipsius nepote subortis, necnon et emulationibus aliis quibus inuicem in partibus illis Christianorum aliqui prouocantur, multa sunt apostolatui nostro relata pro quibus ingemiscendo dicentes: ue a scandalis terre sancte  , tibi ea prout audiuimus sigillatim non duximus referenda; non quod lacrymis indulgere nolimus quas ipsorum memoria detorqueret, sed quia non credimus expedire de iis que presentiora sunt tibi peregrinos referre rumores. Quia igitur nos, qui statui seu potius casui terre sancte hactenus uigilanter studuimus, sed nequiuimus efficaciter subuenire, multifarie multisque modis reliquiis eius seruandi mutuo sibi pacem impendendo consilium et hostibus resistendi procurando succursum, quantumcunque de nostris meritis diffidamus, adhuc tamen de Dei uirtute confidimus, existimantes quod ex premissis salus eiusdem terre non ex modica parte dependeat, super iis que sequuntur uices nostras  tibi duximus committendas. Quocirca fraternitatem tuam monemus attentius et hortamur, per apostolica tibi scripta precipiendo mandantes quatenus diligenter pensatis omnibus circumstantiis, plenarie intendens ad liberationem prefati patriarche ac nepotum suorum, super satisfactione prestanda tam ipsi quam Ecclesie, imo Deo, et absolutione predicti comitis, seu etiam obseruatione ac relaxatione sententiarum que late sunt ob huiusmodi sacrilegium uel ferende, ac deinde super iustitia mutuo impendenda inter regem ipsiusque nepotem et comitem memoratum atque Templarios, ac ceteris que premissa contingunt, statuas auctoritate  nostra suffultus quod saluti et iustitie singulorum ac statui terre sancte noueris expedire, et facias quod statueris per censuram ecclesiasticam appellatione remota firmiter obseruari, contradictores si qui fuerint, uel rebelles per censuram eamdem cessante appellatione compescens.

Datum Laterani, Idibus Februarii, anno decimo.



CCXu. DOMINO PAPAE. Philippus rex Romanorum scribit pro episcopo Slewicensi.

Reuerendo in Christo Patri suo sanctissimo domino INNOCENTIO sacrosancte Romane Ecclesie summo pontifici PHILIPPUS Dei gratia Romanorum rex semper augustus salutem et filialis dilectionis  affectum.

Cum plene cuilibet constare possit quod ab illo fonte in quo totius spiritalis iuris et ecclesiastici plenitudo consistit nichil aliud procedere possit uel abinde deriuari nisi quod sanctum sit et quod contineat equitatem, semper hoc inde sperandum est per quod unicuique consulatur, conseruata tamen huic fonti totius sue auctoritatis integritate. Cum igitur apud sanctitatem uestram diuina ordinatione totius ecclesiastici iuris plenitudo consistat, est denique apud prudentiam uestram potestas plena, inspecta secundum uarietatem uariorum negotiorum necessitate, rigorem districti iuris temperare, et quandoque, cum et hec oportuerit, seueritatem discipline secundum ipsius iuris ordinem incommutabiliter  obseruare. Ceterum, Pater sanctissime, quamuis nos uehementissime credamus quod ad aures uestras iam deuenerit quod Dominus Hartwicus Bremensis Ecclesie archiepiscopus, Deo ipsum uocante de medio, iam debita carnis exsoluerit, idipsum tamen et nos uobis duximus significandum. Mortuo itaque iamdicto archiepiscopo, ne ipsa Bremensis Ecclesia suo pastore orbata, diu sic uiduata consisteret, clerus ipsius Ecclesie cum omnibus iis qui electioni futuri episcopi interesse debuerant ad electionem consederunt; considerata quoque iamdicte Ecclesie necessitate, unanimiter uota sua in dominum Waldemarum Slewicensem episcopum transtulerunt  . Cum igitur mutatio episcoporum  sine speciali licentia huius sancte sedis fieri non debeat, et cum aliquis episcopus ab una Ecclesia ad aliam transire non possit sine uestra concessione, sanctitatem uestram omni ea qua possumus affectione rogamus, ut uos principaliter propter Deum, et si quid apud uos potest maiestatis nostre petitio, concedatis prefato Slewicensi episcopo ut ipse ad Bremensem Ecclesiam, ad quam postulatus est, de gratia uestra possit transire et concessione, et ipsum a uobis confirmatum et expeditum de iis omnibus que ad uestram pertinent sanctitatem, ipsi Bremensi ecclesie remittatis, temperata circa eum misericorditer supradicte constitutionis disciplina.  Ad hec, ad discretionem paternitatis uestre deferre uolumus quod iam dicta Bremensis Ecclesia iamdiu multis pressuris et miseriis miserabiliter subiacuit, et cum ipsa quandoque fuisset una de nobilioribus Ecclesiis in imperio constitutis, multis de causis, quas enumerare modo necesse non est, multum ei in rebus et honore deperiit, precipue tamen ex illius archiepiscopi negligentia qui nunc mortuus est, et ex multo defectu ipsius qui in ipso conuenerat, multum sub eo Bremensis Ecclesia uiluit, ita quod, eo etiam adhuc uiuente, iamdicta Ecclesia iuste posset dici uiduata. Moueant hec igitur uestram sanctitatem, et miseriis ipsius Bremensis Ecclesie in hoc paterne consulatis, ut uos ei transmittatis dominum Waldemarum Slewicensem episcopum,  qui a sanctitate uestra postulatur. Scire etiam uos uolumus quod quantum ad nos et ad ius spectat imperii, et quantum in nobis erit, ad hoc adhibere uolumus piam operam et efficacem ut ipsa Bremensis Ecclesia in pristinum statum secundum dignitatem et honorem quem quandoque consueuit habere possit reformari.



CCXuI. HERuEO TRECENSI EPISCOPO. Confirmantur priuilegia Ecclesie Trec. concessa per regem Francorum. 

Solet annuere, etc. Ex litteris siquidem fraternitatis tue intelleximus euidenter quod licet inter te ac carissimum in Christo filium nostrum Philippum Francorum  regem illustrem occasione quorumdam archidiaconatuum et prebendarum, quas quibusdam clericis idem rex, Ecclesia tua uacante, concesserat, emerserit scrupulus questionis, eodem rege firmiter asserente donationes prebendarum ad se, ipsa Ecclesia uacante, spectare, idem tamen rex postmodum ius tuum et libertatem Ecclesie recognoscens, regia benignitate concessit ut archidiaconatus, prebende, ac alia beneficia que ibidem uacare contigerit, Ecclesia ipsa pastoris officio destituta, donationi substituendi pontificis de cetero reseruentur, statuens nichilominus ut de beneficiis que nuper sede uacante concesserat, tuam facere uoluntatem, libere profitendo se in ipsis nichil iuris penitus habuisse.  Possessiones insuper et quedam alia tam tibi quam tuis successoribus idem rex auctoritate regia confirmauit; sicut hec omnia in priuilegio prefati regis plenius perspeximus contineri, cuius tenorem de uerbo ad uerbum presentibus litteris duximus inserendum:

»In nomine sancte et indiuidue Trinitatis. Amen. PHILIPPUS Dei gratia Francorum rex.

Nouerint uniuersi presentes pariter et futuri quod carissimus quondam genitor noster Ludouicus Mattheo tunc temporis Trecensi episcopo eiusque successoribus que subter annexa sunt in perpetuum concessit et confirmauit, uidelicet uillam que dicitur  Sanctus Leo cum appendiciis suis, et quidquid iuris idem episcopus habebat in uilla que dicitur Auenz, quidquid iuris habebat in uilla que dicitur Lanes, quidquid iuris habebat in uilla que dicitur Angularia, et insulam que iuxta eam sita est in flumine Alba, uillam que dicitur Aquis cum appendiciis suis, in ea libertate que ipsi Trecensi episcopo a dominis de uilla Mauri concessa est, uidelicet ut cum Trecensem Ecclesiam suo antistite uacare contigerit, domini uille Mauri uel ministri eorum de rebus episcopi uel suorum hominum iurisdictionis eiusdem uille nichil accipient, sed usibus et dispositioni eius qui illic fuerit subrogandus antistes in sua incolumitate omnia conseruentur. Quidquid etiam idem episcopus habebat in uilla que dicitur Gumerium,  et in uilla nuncupata Summus fons, cum iure et libertate quam in eisdem locis habuerunt antecessores sui. Preterea libertatem sibi et Ecclesie sue a bone memorie comite Hugone concessam, scilicet ut qui ab eodem episcopo seruientes aliquod publicum officium obtinuerint, ab omni iustitia et exactione comitum Trecensium ac suorum ministerialium, quandiu officium ipsum habuerint, liberi sint et immunes. Adiecit etiam bone memorie supradictus genitor noster ut domus episcopales et curtes cum omnibus in eis contentis in obitu episcoporum illam libertatem obtineant quam comes Henricus ei concessisse et confirmasse dignoscitur. Ad hec, unum modium frumenti quem idem comes Henricus  ei de molendinis que sub turre sita sunt pro hominibus apud curtes insule habitantibus dedit in uigilia Omnium Sanctorum annuatim persoluendum, et unum sextarium frumenti in nouis molendinis iuxta ecclesiam Sancti Quintini pro censu quem debet Paganus de Tuso  . Furnum quoque in burgo episcopi in ea integritate libertatis quam ei memoratus comes Henricus concessit et scripto suo roborauit. Centum etiam solidos quos idem comes Henricus dedit matriculariis ecclesie Sancti Petri in teloneo suo Trecensi singulis annis persoluendos. Grangiam quoque uille Cestini cum appendiciis suis, que acquisiuit et acquirere posset. Preterea honorem de Meriaco cum casamentis, terris cultis et incultis, fluuiis, aquis aquarumue decursibus, pratis,  pascuis et nemoribus, seruis et ancillis, sicut antecessores eius ab ipso genitore nostro et suis antecessoribus habuerunt. Casamenta etiam que domini de Triagnello, castrum uidelicet de uenesiaco, cum aliis que ab Ecclesia Trecensi habent. Casamenta etiam que Guido de Domnipetra  et Hugo de Planceo hactenus ab Ecclesia Trecensi tenuerunt. Casamenta etiam que . . . uicecomes Senonensis et Dominus de Chasceneio apud molendinum Leonis tenent. Casamentum  quod Odo de Auelleio ab Ecclesia Trecensi tenet. Nihilominus etiam casamentum quod uicecomes Sancti Florentini ab Ecclesia Trecensi habet, cum aliis omnibus que hactenus Ecclesia Trecensis habuisse dignoscitur. Nos igitur predicta omnia sicut in priuilegio patris nostri continentur confirmamus. Preterea de donatione prebendarum que uacarunt in ecclesia Beati Petri Trecensis, uacante sede illa, quia non inueniebamus aliquem qui uidisset quod nos eas dedissemus aut quod genitor noster pie recordationis rex Ludouicus ipsas tempore uacantis sedis uacantes dedisset, et quia etiam ex assertione plurium audiuimus quod prebende, archidiaconatus, et alia beneficia tempore illo uacantia futuro reseruarentur episcopo Trecensi ad conferendum  quibus uellet, concedimus dilecto nostro Herueo Trecensi episcopo ut ea conferat et donationem illorum habeat tam ipse quam successores eius episcopi Trecenses. Concedimus autem eidem episcopo ut de donationibus quas super iis fecimus suam faciat uoluntatem, utpote qui nichil iuris in huiusmodi donationibus habebamus. Ut autem predicta omnia perpetuum robur obtineant, sigilli nostri auctoritate et regii nominis charactere inferius adnotato presentem paginam confirmamus. Actum apud Sanctum Germanum in Loia anno Incarnationis Domini 1207  astantibus in palatio nostro quorum nomina supposita sunt et signa. Dapifero nullo S. Guidonis buticularii. S. Matthei camerarii.  S. Droconis Constabularii. Datum uacante cancellaria.« Nos igitur deuotionem regiam propter hoc in Domino commendantes, et tam concessionem quam constitutionem et confirmationem approbantes ipsius, easdem auctoritate apostolica confirmamus et presentis scripti patrocinio communimus. Nulli ergo . . . nostre confirmationis, etc. Si quis autem, etc.

Datum Laterani, uII Idus Februarii, anno decimo.



CCXuII. EIDEM Super eodem. 

Iustis petentium, etc., usque complere. Cum igitur carissimus in Christo filius noster Philippus  rex Francorum illustris statuerit ut de beneficiis que nuper sede uacante concesserat tuam faceres uoluntatem, libere profitendo se in illis nichil iuris penitus habuisse, ac tu postmodum ipsa personis idoneis assignaris, nos tuis precibus inclinati, concessionem ipsam, sicut canonice facta est, auctoritate apostolica confirmamus et presentis, etc. Nulli ergo . . . nostre confirmationis, etc. Si quis autem, etc.

Datum Rome, apud Sanctum Petrum, II Kal. Februarii, anno decimo.





STEPHANI BALUZII ADMONITIO DE SEQUENTIBUS EPISTOLIS.


Quod in superioribus libris factum est, in isto quoque fieri necesse fuit, quia nonnullas epistolas anni decimi reperimus que in Regesto non habebantur. Quinque igitur omnino sunt epistole istius appendicis, quarum duas priores accepimus ex historia Matthei. Parisii, tertiam ex chartulario monasterii Fossatensis, quartam ex tomo duodecimo Spicilegii Dacheriani, postremam ex historia Placentina Petri Marie Campi. Addidimus preterea epistolam eiusdem Innocentii III qua prebendam Ecclesie Carnotensis confirmat hospitali Sancte Marie in Saxia; que licet data sit anno quarto pontificatus eius, heic tamen refertur, quia alibi opportunior locus non fuit. In epistola enim 179 huius libri decimi agitur de hospitali Sancti Spiritus in Saxia. Hanc porro epistolam nobis exhibuit uetus chartularium insignis Ecclesie Carnotensis.



CCXuIII. IOANNI REGI ANGLORUM. Ei mittit munera.


Inter opes terrenas quas mortalis oculus concupiscit et quasi cariora desiderat, aurum obryzum et lapides pretiosos principatum credimus obtinere. Licet autem his et aliis diuitiis uestra regalis abundet excellentia, in signum tamen dilectionis et gratie quatuor annulos aureos cum diuersis lapidibus pretiosis tue magnitudini destinamus; in quibus te uolumus specialiter intelligere formam, numerum, materiam et colorem, ut mysterium potius quam donum attendas. Rotunditas enim eternitatem significat, que initio caret et fine. Habet ergo regalis discretio quod in forma requirat ut de terrenis  transeat ad celestia, de temporalibus ad eterna procedat. Quaternarius autem, qui numerus est quadratus, constantiam mentis significat; que nec deprimi debet in aduersis, nec in prosperis eleuari. Quod tunc laudabiliter adimplebis cum quatuor uirtutibus principalibus fuerit ordinata, uidelicet iustitia, fortitudine, prudentia, temperantia. Intelligas ergo in primo iustitiam, quam exerceas in iudiciis, in secundo fortitudinem, quam exhibeas in aduersis, in tertio prudentiam, quam obserues in dubiis, in quarto temperantiam, quam in prosperis non dimittas. Per aurum uero sapientia designatur, quia sicut aurum preminet metallis uniuersis, sic sapientia donis omnibus antecellit, Propheta testante: Requiescet super eum spiritus sapientie  , etc. Nihil est autem quod regem magis oporteat habere. Unde rex ille pacificus Salomon solam a Domino sapientiam postulauit, ut populum sibi commissum prouide sciret gubernare. Porro smaragdi uiriditas fidem, sapphiri serenitas spem, granati rubicunditas caritatem, topazii claritas operationem bonam significat, de qua Dominus: Luceat lux uestra . Habes igitur in smaragdo quod credas, in sapphiro quod speres, in granato quod diligas, in topazio quod exerceas, ut de uirtute in uirtutem ascendas, donec Deum deorum uideas in Sion.



CCXIX. EIDEM. De negotio archiepiscopi Cantuariensis. 


 Cum super negotio Cantuariensis Ecclesie nos  tibi scripserimus humiliter, diligenter, benigne, exhortando ac rogando, tu nobis, ut salua pace tua loquar, rescripsisti quasi comminando et exprobrando, contumaciter et proterue. Et cum nos tibi supra ius deferre curemus, tu nobis secundum ius deferre non curas, minus quam decet attendens quod si tua nobis deuotio plurimum est necessaria, nostra tamen tibi non parum est opportuna; cumque nos in tali casu tantum honorem nulli principum detulerimus quantum tibi, tu nostro tantum derogare attendis honori quantum in simili casu nullus princeps derogare presumpsit, quasdam friuolas occasiones pretendens quibus asseris quod electioni de dilecto filio magistro Stephano tituli Sancti Chrysogoni presbytero cardinali a monachis  Cantuariensibus celebrate non potes prestare consensum; quia uidelicet inter tuos est conuersatus inimicos, et persona eius est tibi prorsus ignota. Porro, iuxta prouerbium Salomonis, frustra iacitur rete ante oculos pennatorum, cum intelligamus illud ei non esse imputandum ad culpam, sed ad gloriam potius ascribendum, quod Parisius diu uacans liberalibus studiis in tantum profecit ut meruerit esse doctor, non solum in liberalibus facultatibus, uerum et in theologicis disciplinis; ac sic per hoc cum uita concordaret doctrine, dignus est habitus prebendam obtinere Parisiensem. Unde mirabile gerimus si uir tanti nominis, de tuo regno ducens originem, tibi potuit esse saltem quoad famam  ignotus, presertim cum ter scripsisses illi, postquam a nobis exstitit in cardinalem promotus, quod licet disposueris eum ad tue familiaritatis obsequium euocare, gaudebas tamen quod ad maius erat officium sublimatus. Sed illud potius te attendere decuisset, quod in terra tua natus est, de parentibus tibi fidelibus ac deuotis, quodque in Ecclesia Eboracensi fuerat prebendatus, que longe maior et dignior quam Parisiensis existit. Unde non solum ratione carnis et sanguinis, uerum etiam obtentu ecclesiastici beneficii et officii, te ac regnum tuum affectu sincero diligere comprobatur. Nuntii uero tui causam nobis aliam expresserunt quare non prestitisti eius electioni consensum, quia uidelicet nunquam fuerat requisitus ab illis qui eum a te debuerant  postulare, asserentes quod littere ille quibus mandauimus ut super hoc negotio procuratores ad nos idoneos destinares, ad te minime peruenerunt,  et monachi Cantuarienses, quamuis pro aliis negotiis ad tuam presentiam accessissent, pro postulando tamen consensu nec litteras nec nuntios direxerunt. Unde iidem nuntii cum multa instantia nobis supplicarunt quatenus ex quo nobis complacuit hanc tibi honorificentiam reseruare ut monachi Cantuarienses regium postularent assensum, quoniam hoc factum non erat, dilationem congruam concedere dignaremur infra quam posset id fieri, ne iuri tuo contingeret derogari; contra personam electi quiddam ad ultimum proponentes quod cum manifeste falsum sit, ostium oris claudere debuissent; presertim cum si uerum esset, promotionem eius iam impedire non posset. Licet autem super electionibus apud sedem apostolicam celebratis non  consueuerit assensus principum exspectari, duo tamen monachi fuerunt specialiter deputati ut ad te pro requirendo assensu uenirent; qui apud Ydiuoriam  fuerunt retenti, iniunctum sibi mandatum exsequi non ualerent, et prefate littere de procuratoribus ad nostram presentiam destinandis tuis fuerunt nuntiis assignate, ut eas tibi fideliter presentarent. Nos quoque, qui super eamdem Ecclesiam Cantuariensem plenitudinem potestatis habemus, regium super hoc dignati sumus implorare fauorem; et cursor noster qui apostolicas tibi litteras presentauit, litteras quoque prioris ac monachorum, qui ex mandato totius capituli Cantuariensis celebrauerant electionem memoratam, super assensu petendo regie sublimitati porrexit. Ideoque  non uidimus oportere denuo post hec omnia regium postulare consensum, sed illud disposuimus, non declinantes ad dexteram uel ad sinistram, quod sanctorum Patrum canonice sanctiones statuunt faciendum, ut uidelicet nichil more uel difficultatis rectis dispositionibus afferatur, ne gregi Dominico diu desit cura pastoralis. Quocirca nil discretioni tue uel regali prudentie suggeratur a quoquam quo aliquatenus ualeat a consummatione huius officii reuocari, quoniam cum absque ui et dolo canonica sit electio de persona idonea concorditer celebrata, sine damno fame et periculo conscientie differre non possemus. Tu ergo, fili carissime, cuius honori supra ius deferre curauimus, secundum ius nostro  studeas honori deferre, ut gratiam diuinam et nostram uberius merearis; ne forte, si secus egeris, in eam te difficultatem inducas de qua non facile ualeas expediri, cum tandem oporteat eum uincere cui flectitur omne genu celestium, terrestrium, et infernorum, cuius nos uices in terris, licet immeriti, exercemus. Ne igitur eorum consiliis acquiescas qui tuam semper turbationem desiderant ut melius possint in aqua turbida piscari, sed nostro beneplacito te committas, quod utique tibi cedet ad laudem, gloriam et honorem. Quia non esset tibi tutum in hac causa Deo et Ecclesie repugnare pro qua beatus martyr et pontifex gloriosus Thomas sanguinem  suum recenter effudit, presertim ex quo pater et frater tuus clare memorie tunc reges Anglorum in manibus legatorum apostolice sedis illam prauam consuetudinem abiurarunt. Nos autem, si nobis humiliter acquieueris, sufficienter tibi et tuis prouidere curabimus, ne super hoc ualeat uobis aliquod preiudicium generari.

Datum Lateran . . . ., pontificatus nostri anno decimo.



CCXX. ABBATI ET CONuENTUI FOSSATENSI. Confirmatur quedam concessio. 

 Solet annuere sedes apostolica piis uotis et honestis petentium precibus fauorem beniuolum impertiri. Eapropter, dilecti in Domino filii, uestris iustis precibus inclinati, redditus quos bone memorie Isembardus abbas de assensu uestro, fili conuentus, ad augmentum luminarium sacriste monasterii uestri apud Longumuillare concessit, sicut eadem ipsos iuste possidet et quiete, ipsi auctoritate apostolica confirmamus et presentis scripti patrocinio communimus. Nulli ergo omnino, etc.

Datum Rome apud Sanctum Petrum, uIII Idus Ianuarii, anno decimo.



CCXXI. EPISCOPO, ARCHIDIACONO, ET PRAEPOSITO ATREBATENSI. De minuendo feminarum numero in domo canonicorum. 


Dilecti filii abbas et conuentus de Cisonio nostris auribus intimarunt quod quedam domus eorum, que dicitur Bel-Repaire, preter canonicos et fratres tanta est onerata multitudine feminarum, quas recipere ad instantias et importunitates principum compelluntur, ut ad necessariam sustentationem earum nequaquam domus eiusdem sufficiant facultates. Propter quod indulgeri sibi suppliciter petierunt quod de cetero non recipiant ibi aliquam mulierem, ne, quod absit! suadente humani generis inimico, per ipsas detur occasio delinquendi. Quocirca  discretioni uestre per apostolica scripta mandamus quatenus inquisita diligentius et cognita ueritate statuatis inde quod utilitati Ecclesie ac saluti seruientium in eadem noueritis expedire, contradictores, etc. Quod si non omnes . . . tu, frater episcope, cum eorum altero ea nichilominus exsequaris.

Datum Rome apud Sanctum Petrum, u Kal. Februarii, anno decimo.



CCXXII. PRAEPOSITO ET CAPITULO PLACENTINO. Confirmantur mandata facta Placentinis. 


Ne super mandato quod pro uobis olim fecimus Placentinis aliqua possit inposterum dubietas exoriri, illud de uerbo ad uerbum uobis duximus subscribendum:

»Consulibus et ciuibus Placentinis.

»Hoc est preceptum quod uobis iniungimus sub debito prestiti iuramenti. Ut de cetero contra tenorem Lateranensis concilii non grauetis episcopum uel clerum Placentinum exactionibus uel collectis, et restituatis omnes fructus exstantes quos eis abstulistis uel fecistis auferri. Super aliis autem rebus  ablatis condescendimus uobis hoc modo, si tamen hanc gratiam uelitis gratam habere, ut ad presens tria millia librarum illis reddatis, et pro residuo, sicut offertis, communia obligetis eisdem, ita ut uos nomine ipsorum faciatis prouentus eorum fideliter colligi et eis integre assignari donec ipsis plene fuerit satisfactum. Si uero modum istum acceptare non uultis, quia non dimittitur peccatum nisi restituatur ablatum, cum dubium non existat quin possitis, si uelitis, siue mutuo siue alio modo pecuniam inuenire, sub eadem districtione precipimus ut summam pecunie pro rebus ablatis secundum extimationem factam infra sex menses integre persoluatis; possessiones uero quas habebant Ecclesie  Placentine in eum statum reducere procuretis in quo fuerunt tempore uiolentie irrogate; neque contra istud preceptum ui uel dolo aliquid aliquando attentetis. Alioquin preter notam et noxam periurii uos in priorem sententiam reducamini, et procedatur in uos secundum formam posterioris mandati ad uisitatores directi, cuius continentia fuit talis:

»Tacti sumus dolore cordis intrinsecus et usque ad animam ipsius doloris gladius pertransiuit pro eo quod cum ciuitas Placentina consueuerit esse apostolice sedi ualde deuota, nunc mutatus est color optimus, et aurum in scoriam est conuersum, quoniam adeo exhibet se ingratam ut nulla in ea uideatur deuotionis aut gratitudinis remansisse  scintilla, dum eius monitis et mandatis omnino contemptis, matrem suam Placentinam Ecclesiam, honorabile membrum ipsius, hereticorum seducta fallaciis nititur ancillare, uolens eam quasi uile mancipium redigere sub tributo, ut ceteras ciuitates suo exemplo corrumpens una prouocet uniuersas contra uniuersalis Ecclesie libertatem; ut dicere ualeamus cum Propheta: Filios enutriui et exaltaui, ipsi autem spreuerunt me . A cuius utique culpe flagitio si nee publice honestatis iustitia, nec ecclesiastice discipline seueritas, nec fidei Christiane religio, nec formido tremendi iudicii uos potuit hactenus reuocare, utinam exemplum gentilis mansuetudinis uos induceret, ne seuiorem persecutionem a uobis quam passa fuerit a famose  credulitatis tyranno, Ecclesia nostro tempore sustineret. Cum enim Pharao rex Aegypti, ceteris seruituti subactis, sacerdotes suos et possessiones eorum non solum in pristina libertate seruauerit, sed etiam alimoniam eis de publico ministrarit, et rex Perside Artaxerxes uniuersis sacertotibus et leuitis ac domus Dei ministris uetuerit uectigal, tributum, et annonam imponi, uos quidem metuere propter Deum uel saltem propter homines erubescere deberetis in Dei famulos immanitatem illius tyrannidis exercere quam non exercuerunt in ipsos illi qui nondum habebant notitiam ueritatis. Heu! qui uos, o ciues, tam miserabiliter fascinauit ut ancillata matre seruos efficeret et peruersitatis exemplum ceteris exhiberet, ac apostolice gratie redderet  prorsus ingratos, que ciuitatem uestram a iugo Rauennatis Ecclesie gratuito liberauit, adoptans illam in filiam specialem? Certe etsi possetis huiusmodi facinus impune perficere, non deberetis tam peruersum exemplum aliis exhibere, quoniam, etsi graue sit facinus, grauius est exemplum. Quod si gratie uobis facte beneficium aspernemini, et degenerantibus uobis ex filiis in priuignos, apostolice sedis gratiam, que multis bonis hactenus uos repleuit, propter uestram ingratitudinem improperare cogamur prophetico uerbo dicentes: Pingues facti sunt et incrassati, et recalcitrauere dilecti. Nunquid remanebit gratia cum ingratis, aut mater filios alienos, qui mentiti sunt ei, sibique mala pro  bonis et odium pro dilectione retribuunt, ultra poterit in adoptionis filios retinere, quin potius abutentes ingenua, redigantur in conditionem seruilem, ut gratiam quam non cognouerunt habendo, saltem amittendo cognoscant, tantoque demum illam se doleant amisisse quanto habere ipsam, cum uoluerint serio, non poterunt, pro eo quod eam seruare, dum potuere, minime uoluerunt, et sic tandem dantibus uobis alienis honorem uestrum et annos uestros crudeli, cum impleti fuerint extranei uiribus uestris, ac uos labores uestros in aliena domo uidentes in nouissimis gemueritis, nos quidem, iuxta prouerbium Salomonis, in interitu uestro ridebimus, et subsannantes, cum uobis quod timebatis aduenerit, redire fortasse uolentes recipere uos nollemus, quos  iam pridem diutius uocauimus renuentes, cum Sapiente dicturi: uocaui, et renuistis. Extendi manum meam, et non fuit qui aspiceret. Despexistis omne consilium meum, et increpationes meas penitus neglexistis . Redite ergo, preuaricatores ad cor, et nolite uos reddere prorsus indignos proprie dignitatis, quia cum exspectauerimus per triennium, si forte infatuata ficulnea fota stercoribus non protulerit ex se fructum, profecto non restat nisi securim ponere ad radicem, ne ramis infructuosis extensis terra circumiacens inutiliter occupetur. Cum enim nichil sit iustius quam ut in quo quis peccauit, in eo etiam puniatur, et per hoc quod in Deum et Ecclesiam commisistis, non solum episcopalia iura temere inuadentes, uerum etiam facientes episcopum  uestrum et clericos miserabiliter exsulare, sedis episcopalis reddideritis uos indignos, nolentes uos tanti sceleris diutius impunitate gaudere, imo illud tali castigatione compescere quod quibuscunque culpa uestra fuit in scandalum, pena sit in exemplum, deliberauimus cum fratribus nostris et hoc communi consilio duximus statuendum ut nisi ad mandatum Ecclesie infra mensem post susceptionem presentium reuertamini, super his pro quibus censuram ecclesiasticam incurristis satisfactionem debitam impensuri, ciuitas uestra episcopali dignitate priuetur, et diecesis eius inter uicinos episcopos diuidatur, prouiso congrue tam episcopo quam clericis ciuitatis, si tamen ciuitas dicenda sit postquam episcopalem amiserit dignitatem, ac per hoc  temporalem quoque merebitur amittere comitatum. Ecce tensus est arcus. Fugiatis igitur a sagitta que non consueuit abire retrorsum, quia sera est penitentia post ruinam, sicut uicina uos possunt exempla docere. Non ergo uos resipiscere pudeat ab errore, quoniam in hac pugna longe magis est uinci quam uincere gloriosum, quia sicut qui uincit uitium, uincitur a uirtute, sic profecto qui uirtutem captiuat, a uitio captiuatur. Et est quidem maioris uirtutis se ipsum quam extraneum superare, maxime si crudelitas a pietate uincatur, Salomone testante: Melior patiens uiro forti, et qui dominatur animo suo, expugnatore urbium . Mittimus igitur ad uos uenerabilem fratrem nostrum uercellensem episcopum et dilectos filios abbatem de Tilieto et  Albertum presbyterum Mantuanum, qui monitis et exhortationibus uos inducant, si desuper datum fuerit, ad semitam ueritatis, alioquin conuocatis episcopis Lombardie, sublato cuiuslibet contradictionis et appellationis obstaculo, prescriptum statutum solemniter exsequantur. De cetero paterna dilectione uos monemus, deposcimus, et rogamus ut hoc nobis gratuita saltem liberalitate donetis, sub spe non solum mercedis eterne uobis a Domino conferende, uerum etiam premii temporalis a sede apostolica concedendi, scituri pro certo quod non sine multa tristitia et magno dolore processimus ad prescriptam sententiam proferendam, tanquam qui necessario compellimur, si permiseritis uos in hanc  necessitatem induci, quamdam honorabilem partem a nostro corpore separare ut illius pareamus iussioni qui precipit quod si noster oculus nos scandalizat, eruamus illum, et proiiciamus a nobis. Datum Laterani, Nonis Octobris, pontificatus nostri anno nono.« Quocirca discretioni uestre per apostolica scripta precipiendo mandamus quatenus ceteris occupationibus pretermissis, cum hanc inter omnia negotia Lombardie modo precipuam reputemus, ad ciuitatem Placentinam pariter accedentes, ciues ipsius, quos, sicut nouit ille qui nichil ignorat, non intendimus contra iustitiam aggrauare, modis quibus poteritis prudenter et efficaciter inducatis  ut mandatis apostolicis obediant humiliter et deuote, ne prescriptam penam incurrant ignominiosam pariter et damnosam. Alioquin, quia ferro abscindenda sunt uulnera que fomentorum non sentiunt medicinam, conuocatis episcopis Lombardie, ad exsecutionem prescripti statuti cum ea maturitate ac diligentia procedatis ut uestra sollicitudine mediante debitum sortiatur effectum; scientes uobis plenam potestatem, sublato cuiuslibet contradictionis et appellationis obstaculo, a nobis esse concessam super omnibus que necessaria fuerint ad idem negotium exsequendum. Quod si non omnes iis exsequendis potueritis interesse, duo uestrum ea nichilominus exsequantur.

Datum apud Montemflasconem, u Kal. Augusti  anno decimo.



CCXXIII. DECANO ET CAPITULO CARNOTENSI. De prebenda hospitalis Sancte Marie in Saxia. 

 In nostra presentia constitutus uenerabilis frater noster episcopus Carnotensis pro animabus tam sua quam predecessorum suorum et successorum suorum hospitali Sancte Marie in Saxia de uoluntate nostra prebendam in Ecclesia Carnotensi ad opus infirmorum et pauperum pia liberalitate concessit, et nos concessionem ipsius nomine Hospitalis  eiusdem recepimus et auctoritate curauimus apostolica roborare, decernentes irritum et inane si quid de prebenda uel nunc uacante uel in proximo uacatura contra hoc, quod non credimus, fuerit attentatum. Ne autem ex hoc ecclesia uestra solito seruitio defraudetur, pastorali uolentes sollicitudine prouidere, uolumus et presentium auctoritate concedimus ut iuxta dispositionem ipsius episcopi aliquis statuatur qui pro ea deseruiat et in ea Ecclesie Carnotensis tertiam partem prouentuum eiusdem prebende in integrum percepturus, duabus reliquis Hospitali supradicto annis singulis in integrum persoluendis. Ideoque discretioni uestre per apostolica scripta mandamus et precipimus quatenus quod ab eodem episcopo factum est intuitu pietatis  et a nobis auctoritate apostolica confirmatum gratum habeatis et ratum et inuiolabiliter obseruetis, uestrumque consensum per patentes nobis curetis litteras intimare. Alioquin noueritis nos eidem et uenerabili fratri nostro Aurelianensi episcopis et dilecto filio abbati uindocinensi mandasse ut uos ad ea monitione premissa per censuram ecclesiasticam appellatione remota compellant.

Datum Anagnie, III Idus Nouembris, anno quarto.



CCXXIu. PRIORI PRIORATUS SANCTI SEPULCRI DE SAMBLERIIS EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Ad hoc uniuersalis Ecclesie cura nobis a prouisore omnium bonorum Deo commissa est ut religiosas diligamus personas et beneplacentes Deo religiones studeamus modis omnibus propagare. Eapropter, dilecti in Domino filii, uestris iustis postulationibus clementer annuimus, et Sancti Sepulcri ecclesiam, in qua diuino mancipati estis obsequio, ad exemplar felicis recordationis Innocentii et Alexandri predecessorum  nostrorum Romanorum pontificum sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis Deo propitio poterit adipisci, firma uobis uestrisque successoribus et illibata permaneant, in quibus hec propriis duximus uocabulis exprimenda. uillam Sancti Sepulcri cum ecclesiis et omnibus decimis et iustitiis ceterisque ad eam pertinentibus, annuales prebendas, sicut per litteras Trecensis episcopi et capituli in ecclesia Sancti Petri Trecensis uobis concesse sunt, ecclesiam de  Monte Suzanno, capellam de Gued, capellam de Abbatia, molendinum de Gued, et quidquid habetis in territorio eiusdem uille, tertiam partem oblationum in ecclesia de Bulliaco, uidelicet in natale Domini, in Pascha, in festiuitate Sancti Laurentii, et decimam in quarto anno, domum de Bulliaco cum uineis et appendiciis suis, et uineas de Lanis, ecclesiam de uiaspero, de Sancto uictore de Bonauicina, ecclesiam de Albiniaco, et decimam in tertio anno, et minutam decimam. Ecclesiam montis Hugonis et terras ad eam pertinentes, et minutam decimam, et medietatem maioris, et censum atrii, et domum hospitalem cum appendiciis. In ecclesia Sancti Leonis tertiam partem oblationum in Natale, in Epiphania,  in Purificatione Beate Marie, in Pascha, in Pentecoste, in festiuitate Sancti Leonis et Omnium Sanctorum, de oblationibus eorum qui peras accipiunt; similiter sepulturas, censum atrii, medietatem maioris et minute decime. Decimam de Redelor, ecclesiam de Belleuilla, et eamdem uillam cum pertinentiis suis, et minutam decimam, et decimam totius agriculture uestre. Ecclesiam de Mergi, et decimam minutam eiusdem uille, et maiorem in tertio anno, et quidquid apud eamdem uillam habetis. Ecclesiam de Troanno cum omnibus decimis, et tertiam partem in molendino de Mediauilla, et censum et iustitiam eiusdem molendini, et quidquid apud ipsam uillam habetis. In Ecclesia de Human duas partes oblationum in natale Domini, in Pascha,  in festo Omnium Sanctorum, et minutam decimam. Ecclesiam de uilleta et censum atrii cum omnibus decimis. Demam fenicis in grangia de uulperia, sex sextaria bladi. Minutam de uilermis, et medietatem maioris. Sceleriis quartam partem maioris decime et minute, et censum atrii. In Fontanis quartam partem totius decime. Capellam Galonis, et iustitiam eiusdem, cum omnibus decimis et pertinentiis suis. Trecis aream domus Sancti Arraldi omnino liberam, et omnem hereditatem quam idem Arraldus cum seruis et ancillis cenobio Sancti Sepulcri contulit liberam omnibus exclusis heredibus et sine ulla retentione; sicut in instrumento bone memorie Philippi quondam Trecensis episcopi legitime continetur. Trecis domum Theobaldi archidiaconi, et aliam  domum quam in foro habetis, decimam reddituum duarum nundinarum que fiunt Trecis in festo Sancti Ioannis et in festo Sancti Remigii, et decimam uini clausi comitis Trecensis, et quatuor libras denariorum in Trecensi moneta in unoquoque anno, que dedit uobis Hugo Trecensis comes. uillam de Fontanis et iustitiam eius cum pertinentiis suis. Domum Droti cum pertinentiis suis; et quidquid habetis apud alium Drotum et apud uillare. Quidquid habetis apud Sosiacum et Lintella in terris cultis siue incultis, et apud Sezanniam, et decimam uinearum uestrarum de Bulliaco et Lanis. Quidquid iuste acquirere poteritis dono uel emptione de casamento Trecensis comitis, de casamento Gaufredi de Bullepot et uxoris sue Alaidis. Saluamentum de Fractaripa,  et quidquid apud eamdem uillam habetis. Saluamentum de Calciniaco, de Mergiaco, de Chauchiniaco, de Fontenis, de Sancto Sepulcro. Usuaria in omnibus nemoribus comitis Brenensis ad omnia necessaria, a Bernardo comite Brenensis uobis concessa. Pasturas Guidonis de Pedaniis in Expensario ad omnia necessaria, et molendina de Espiniaco. Sane noualium uestrorum que propriis manibus aut sumptibus colitis, siue de nutrimentis uestrorum animalium, nullus a uobis decimas exigere uel extorquere presumat. Prohibemus itaque ut nullus terras uel possessiones quas a uestro tenet monasterio aliis ecclesiis uel monasteriis in uita seu in morte conferre uel ab ipso alienare absque licentia uel assensu  uestro presumat. In parochialibus uero Ecclesiis quas tenetis liceat uobis sacerdotes eligere et episcopo presentare, quibus, si idonei inuenti fuerint, episcopus animarum curam committet, ut de plebis quidem cura episcopo, uobis autem de temporalibus debeant respondere. Sepulturam quoque ipsius loci liberam esse decernimus; ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat. Salua iustitia illarum ecclesiarum a quibus mortuorum corpora assumuntur. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur  eorum pro quorum gubernatione ac sustentatione concessa sunt usibus omnimodis profutura, Salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum congrua satisfactione correxerit, potestatis honorisque sui dignitate careat, reamque se iudicio diuino existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi; quatenus et hic fructum bone actionis percipiant,  et apud districtum iudicem premia eterne pacis inueniant. Amen.

    Ego Innocentius catholice Ecclesie episcopus subscripsi.
    Ego Ioannes Albanensis episcopus subscripsi.
    Ego Ioannes Sabinensis episcopus subscripsi.
    Ego Nicolaus Tusculanensis episcopus subscripti.
    Ego Guido Prenestinus episcopus subscripsi.
    Ego Hugolinus Ostiensis episcopus subscripsi.
    Ego Ioannes tituli Sancti Stephani in Celio monte presbyter cardinalis subscripsi.
    Ego Cynthius tituli Sancti Laurentii in Lucina presbyter cardinalis subscripsi.
    Ego Soffredus tituli Sancte Praxedis presbyter cardinalis subscripsi.
     Ego Cencius tituli Sanctorum Ioannis et Pauli presbyter cardinalis subscripsi.
    Ego Gregorius tituli Sancti uitalis presbyter cardinalis subscripsi.
    Ego Petrus tituli Sancti Marcelli presbyter cardinalis subscripsi.
    Ego Leo tituli Sancte Crucis presbyter cardinalis subscripsi.
    Ego Rogerius tituli Sancte Anastasie presbyter cardinalis subscripsi.
    Ego Petrus Sancte Pudentiane tituli pastoris presbyter cardinalis subscripsi.
    Ego Stephanus tituli Sancti Chrysogoni presbyter cardinalis subscripsi.
     Ego Gregorius tituli Sancti Georgii ad uelum aureum diaconus card. subscripsi.
    Ego Guido tituli Sancti Nicolai in carcere Tulliano diaconus cardin. subscripsi.
    Ego Guala tituli Sancte Marie in porticu diaconus cardinalis subscripsi.
    Ego Gregorius tituli Sancti Theodori diaconus cardinalis subscripsi.
    Ego Octauianus tituli Sanctorum Sergii et Bacchi diaconus cardinalis subscripsi.
    Ego Ioannes tituli Sanctorum Cosme et Damiani diaconus cardinalis subscripsi.


Datum Laterani per manum Ioannis Sancte Marie in Cosmidin diaconi cardinalis S. R. E. cancellarii, uI Kalend. Aprilis, indictione IX, Incarnationis Dominice  anno 1207, pontificatus uero domini Innocentii pape III, anno decimo.



CCXXu. MAGISTRO ET FRATRIBUS DE PEREIRO. De confirmatione possessionum. 

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu, decimas, ecclesias et possessiones quas per quadraginta annos et amplius quiete et pacifice possedistis, auctoritate uobis apostolica confirmamus, inhibentes districtius ne quis uos super his indebite molestare presumat. Nulli ergo. . . inhibitionis, etc., usque incursurum.

 Datum Laterani, II Kal. Aprilis, pontificatus nostri anno decimo.



CCXXuI. CONSULIBUS ET POPULO MONTISPESSULANI. Confirmat quamdam compositionem. 

Cum illius locum, licet immeriti, teneamus in terris qui discordias detestatur, ne in iis que pro bono pacis facta noscuntur questionis scrupulus uel fomes discordie ualeat suboriri, apostolica debet circumspectio prouidere. Eapropter, dilecti filii, uestris iustis postulationibus grato concurrentes assensu, compositionem inter uos et carissimum filium nostrum regem Aragonensium per uenerabilem  fratrem nostrum Magalonensem episcopum super controuersiis, guerris et dissensionibus rationabiliter initam, quia sine prauitate facta est et ab utraque parte sponte recepta interposito iuramento, ut in uestris et eiusdem regis authenticis litteris plenius continetur, auctoritate apostolica confirmamus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Idibus Aprilis, pontificatus nostri anno decimo.



CCXXuII. ABBATI ET CONuENTUI CLUNIACENSI. Confirmat quamdam donationem. 


Authenticum felicis memorie Clementis pape predecessoris nostri recepimus in hec uerba: Iustis petentium desideriis dignum est nos facilem prebere a sensum et uota que a rationis tramite non discordant effectu prosequente complere. Eapropter, dilecti in Domino filii, uestris iustis postulationibus grato concurrentes assensu, capellam quam in Tuscanensi ciuitate de concessione uenerabilis fratris nostri Ioannis Tuscanensis episcopi canonice adepti estis, sicut eam iuste ac pacifice possidetis, uobis et per uos monasterio uestro auctoritate apostolica confirmamus et  presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum. Nos igitur presentium uobis auctoritate concedimus ut eodem authentico utamini libere ac licenter.

Datum Laterani, XuII Kal. Iunii, pontificatus nostri anno decimo.



CCXXuIII. ABBATI CLUNIACENSI. De correctione monachorum. 

Authenticum bone memorie Alexandri pape predecessoris  nostri in hunc modum nobis accepimus presentatum. Relatum est auribus nostris quod quidam monachorum tuorum querentes que sua sunt, non que Iesu Christi, prioratus et obedientias sibi creditas detinere interdum te renuente contendunt, et  monastice professionis obliti, causa uitande correctionis, contra constitutionem nostram in uocem appellationis erumpunt. Unde quoniam non ad hoc fuit appellationis remedium institutum ut per eam regula monastica dissoluatur, presentibus tibi litteris indulgemus monachos tuos, sublato appellationis obstaculo, secundum Regulam beati Benedicti et institutiones monasterii tui corrigere ac prioratibus et aliis obedientiis, cum causa exegerit, appellatione postposita remouere. Nos igitur tuis precibus inclinati, deuotioni tue presentium auctoritate concedimus quatenus eodem authentico libere ac licenter utaris. Nulli ergo omnino hominum liceat hanc paginam nostre concessionis infringere uel ei ausu temerario contraire. Si quis autem hoc attentare presumpserit,  indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, XuII Kal. Iunii, pontificatus nostri anno decimo.



INNOCENTII III ROMANI PONTIFICIS REGESTORUM SIuE EPISTOLARUM LIBER UNDECIMUS. PONTIFICATUS ANNO XI, CHRISTI 1208.



I. NOBILI uIRO LIUBULDO DUCI AUSTRIAE. De succursu terre sancte. 


Experimento didicimus quod uerborum non fueris obliuiosus auditor que uolentibus ire post Dominum in Euangelio proponuntur, cum religiosa mente recogitans quid retribuas Domino pro omnibus que retribuit ipse tibi, Christum, qui est usque ad mortem, mortem autem crucis, obediens pro te factus, humiliter imitari disponis, et pro eius amore charam coniugem, dulcem prolem, delectabilem patriam, amabilem parentelam, diuitias copiosas, ac mundanos relicturus honores, ut demum te ipsum cum carnalibus desideriis abnegando, liberius sequaris  eumdem, desideras, ut accepimus, tollere crucem tuam, et illuc ubi tua salus in cruce pependit ardenti succingeris desiderio festinare, ut in crucis uictoriose uexillo te contra perfidorum conatus opponas, qui de crucis hereditate in parte  iam expulisse uidentur et in toto nituntur expellere crucifixum. uere pium est hoc propositum et tibi celitus inspiratum. Intendis enim suscipiendo crucem reddere uicem Christo, qui tuos languores in ipsa pertulit, doloresque portauit. uerum licet sit deuotio satis magna, multum est tamen uicissitudo dissimilis, quia preter gratie differentiam que uidetur consistere in alterutro, si quod Dominus Redemptor pro seruo redempto pertulit, demum seruus redemptus perferat pro Domino Redemptore, inter crucis Christi patibulum et crucis tue signaculum ualde refert; cum etsi crucis una sit gloria, dispar tamen sit in te ac Domino eius pena. Tu enim crucem mollem suscipies et suauem, ille asperam subiuit et duram: tu eam in uestis deferes  superficie, ille in carnis pertulit ueritate; tu ipsam assues tibi lineis filis aut sericis, ille in ea confixus est ferreis clauis et duris. Licet igitur, quantumcunque magnis et duris ob spem eterne retributionis exponere te disponas, ad futuram gloriam que  reuelabitur in te condigne non sint huiusmodi passiones, considerata tamen sinceritate tue deuotionis, et urgentissima terre sancte necessitate perspecta, tuum propositum in Domino commendamus, nobilitatem tuam in ipso Domino Iesu Christo rogantes et exhortantes attentius quatenus secundum spiritum suum bonum, quem ipse tibi noscitur infudisse, procedens ad eiusdem terre succursum, in diuinum obsequium, quid crastina paritura sit dies ignorans, te celeriter et prudenter accingas, et taliter, ipso coadiuuante, Dei seruitium prosequaris, defensioni terre predicte studiosius intendendo, que tuo et aliorum fidelium adiutorio, quasi posita in necessitate suprema, ualde noscitur indigere, quod nec Deus tibi hoc propositum uideatur  in uacuum inspirare, nec tu pro eo mundi gloriam quasi omnem, qua prestabilis esse nosceris, reliquisse uidearis in uanum, sed secundum affectum huiusmodi pietatis consequatur in te plene perfectionis effectus. Nos enim iuxta petitionem tuam uiuifice crucis signum per dilectum filium Nicolaum priorem Sancti Ioannis Carthusiensis ordinis tibi mittimus imponendum, indulgentiam quam petisti cum conseruatoriis quoque litteris nichilominus destinantes.

Datum Laterani, uI Kal. Martii, anno undecimo.



II. EIDEM. Suscipitur sub protectione sedis apostolice. 


Quod non immemor Dominice passionis et tue redemptionis effectus uexillum salutifere crucis assumere ac illi disponis pro defensione Hierosolymitane prouincie militare qui reddidit semetipsum pro nobis oblationem et hostiam Deo in suauitatis odorem, deuotionem tuam in Domino commendamus. Ut igitur te in pio proposito foueamus, predecessorum nostrorum uestigiis inherendo statuimus ut tam persona quam omnia bona tua pariter et familia, ex quo crucem acceperis, sub apostolice sedis et nostra necnon archiepiscoporum et aliorum prelatorum Ecclesie Dei, in quorum diecesibus ipsa permanent, protectione consistant, et donec  de tuo reditu uel obitu certissime cognoscatur, integra maneant et quieta. Nulli ergo . . . nostre constitutionis, etc. Si quis autem, etc.

Datum, ut in alia.



III. ABBATI ET CONuENTUI PRAEMONSTRATENSI. Abbates tenentur congregationum suarum negotia procurare. 

 Edoceri a nobis per uestras litteras postulastis utrum per litteras ad abbates uestri ordinis, nulla mentione habita de suis conuentibus, impetratas, teneantur abbates ipsi super causis que ad  conuentus pertinent et eosdem de ipsis querelantibus respondere, ac licet appellatio sit inhibita, per appellationis obiectum possint, ne respondeant, se tueri. Super quo uobis duximus respondendum quod iidem abbates, nisi alia causa rationabilis suffragetur, per appellationem se tueri non possunt quo minus debeant auctoritate litterarum huiusmodi legitime respondere, cum ex officio suo teneantur abbates congregationum suarum negotia procurare, nisi forte abbatis et conuentus negotia essent omnino discreta.

Datum Laterani, Iu Kal. Martii, anno undecimo.



Iu. ILLUSTRI REGI ARAGONUM. Ut sororem suam regi Sicilie in uxorem mittat. 


 Ex speciali dilectionis effectu quo personam tuam et regnum Aragonense diligimus, prouocamur ut non solum ad ea que tibi utilia sunt et illi tuam magnificentiam exhortemur, uerum etiam arguamus eamdem, si circa ipsa sollicitudinem non adhibet quam oportet, cum tibi pater simus in illo qui filium quem diligit corrigit et castigat. Tua quidem regalis serenitas non ignorat qualiter super negotio matrimonii inter tuam sororem et carissimum in Christo filium nostrum Fredericum illustrem regem Sicilie consummandi, de quo iamdudum a sua fuerat habitus genitrice tractatus, aliquando tecum fuerimus uiua uoce locuti, ac sepe per nostras te  litteras exhortati. Sed licet in succursum ipsius duas galeas nouiter destinaris, de quo regalem prudentiam plurimum in Domino commendamus, confirmationem tamen eiusdem facti, ex parte prefati regis non sine studio nostre sollicitudinis acceptati, quantum a te dependet, plusquam oportuerit et decuerit distulisti. In quo profecto, cum pridem illud non modicum uisus fueris appetisse, moram ingerere non deberes; cum preter id quod ex tali dilatione pregrandis utilitatis compendium impeditur, de te posset insultando referri: Ecce homo qui cepit, et non potuit consummare . Ceterum ut cum tuo pariter et pro tuo loquamur honore, que pigritia iam te detinet, que segnities perfectionem  tibi negotii tam perutilis dissuadet, ut passim opportunitatis hodierne rem crastines, et processum copule tam felicis usque future? Porro non est pro quo nuptiis tam magnificis ulterius tuam deceat supersedere sororem. Precelsus enim est sponsus eius, et titulum regis habens ex utero matris sue. Non claudicat generis sui nobilitas; sed utroque pede firmiter subnixa procedens, descendentem a progenie in progeniem sui sanguinis magnitudinem per uirtutum amplificat maiestatem, filius quidem et nepos imperatorum, patris non solummodo, sed et aui; de matre proditus est augusta, que nimirum et ipsa regina Sicilie, regis  aliquando soror fuit, regis amita, regis nata, et preterea neptis eius qui gloriosius opere rex quam nomine, de duobus diuersis et aduersis Augustis ac uenetis aliisque gentibus una die refertur in diuersis mundi partibus mari et arida magnifice triumphasse. Horum quidem natalium tue germane sponsus claritate conspicuus,  de ianua pubertatis passu uelociori annos discretionis ingreditur, et etatem anticipando uirtutibus feliciter regnandi primitias mirabiliter exorditur. Denique regnum suum diues et nobile inter cetera regna mundi umbilicus et portus est aliorum; de quo et per quod tanto tibi maiora poterunt commoda prouenire quanto magis tuo regno contiguitate maris est proximum,  et a nobis, utpote peculiare beati Petri, speciali prerogatiua dilectum. Cum igitur uenerabilis frater noster Mazariensis episcopus, uir utique prouidus ac fidelis, et pensatis singulis qualitatibus ad negotium hoc idoneus, ad suggestionem nuntiorum tuorum ac tuam pro iamdicta tua sorore transducenda mittatur, celsitudinem regiam monemus attentius et propensius exhortamur quatenus eam cum apparatu decenti et honorifico comitatu, quo et ipsa, prout conuenit tante sponse, circumornata procedat, et sponsus eius solatium opportune subuentionis accipiat, mittere non postponas, expensas quas negotium tanti profectus et honoris exposcit, aliquo modo non euitans, cum Deo, sicut confidimus, prosperante tibi possint in decuplum restaurari.

 Datum Laterani.



u. 

In eumdem fere modum illustri regine Aragonum usque in finem. Quocirca serenitatem tuam monemus attentius et propensius exhortamur quatenus dictum regem ad id prudenter et diligenter inducas, attendens quod si personaliter accederes cum eadem, preter id quod affectu materno de tam felici generi filieque letareris amplexu, utiliter ualde posses et regem et regnum per tuam prudentiam moderari.

Datum Laterani.



uI. ABBATI ET CONuENTUI SANCTI IOANNIS MORINENSIS. Ut liceat eis habere molendinum. 


Presentium uobis auctoritate concedimus quatenus secundum ordinis uestri regulam uobis liceat infra fines uestros molendinum habere, nonobstante quod episcopus et canonici Morinenses, ut dicitur, causa questus in suis molere molendinis compellere uos nituntur. Nulli ergo. . . nostre concessionis, etc. Si quis autem, etc.

Datum Laterani, u Kal. Martii., anno undecimo.



uII. NOBILI uIRO DEMETRIO ARBANENSI PRINCIPI. Ei archidiaconus Durachii commendatur. 

Deuotionem et reuerentiam quam erga sacrosanctam  Romanam Ecclesiam habere dignosceris in Domino commendantes, gratias referimus bonorum omnium largitori quod tibi et tuis inter Grecos minus catholice sentientes degentibus fidem rectam misericorditer inspirauit, ut recognoscens beato Petro a Domino esse dictum: Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum, et quodcunque ligaueris super terram, erit ligatum et in celo, et quodcunque solueris super terram, erit solutum et in celo , et iterum circa passionem ipsius: Simon, ego pro te rogaui ut non deficiat fides tua, et tu aliquando conuersus confirma fratres tuos , rursumque post resurrectionem suam trino repetito uocabulo eidem dixisse:  Si diligis me, pasce oues meas , per litteras tuas quas benignitate paterna suscepimus, postulares ut a latere nostro legatum, qui te ac tuos erudiat in fidei puritate, mittere dignaremur. Nos ergo proponimus ut ad partes illas legatum qui pascat, confirmet, et corrigat que corrigenda inuenerit, transmittamus, dilectum filium Nicolaum archidiaconum Latinorum Durachii, per nostras dantes litteras in mandatis ut ipse interim ad Arbanam accedat, et te ac tuos una cum uenerabili fratre nostro Paulo Arbanensi episcopo instruat et confirmet in iis que uiderit expedire; ut cum legatus aduenerit, uos ex parte inueniat eruditos. Monemus igitur nobilitatem tuam et exhortamur in Domino, per apostolica tibi scripta mandantes quatenus,  predictum archidiaconum suscipiens honorifice ac honeste pertractans, eius salubria monita et precepta deuote recipias et obserues; ut ex hoc cumulus tibi eterne retributionis accrescat, et nos deuotionem tuam possimus merito commendare.

Datum Laterani, III Kal. Martii, anno undecimo.



uIII. UNIuERSIS CLERICIS ABBATIAE FARFENSIS IN SABINENSI DIeCESI CONSTITUTIS. De libertate monasterii Farfensis 

Cum inter uenerabilem fratrem nostrum Ioannem Sabinensem episcopum et dilectos filios abbatem et  conuentum Farfensem controuersia uerteretur, eodem episcopo ius episcopale petente tam in monasterio Farfensi quam in eius ecclesiis in sua diecesi constitutis, sex duntaxat exceptis, in quibus idem abbas et monachi ei ius episcopale minime denegabant, ipsis econtrario respondentibus quod ipsorum monasterium tam in capite quam in aliis eius membris erat prorsus exemptum et nulli nisi apostolice sedi subiectum, nos uisis, auditis et intellectis attestationibus, instrumentis, et allegationibus utrinque productis, de consilio fratrum nostrorum eos et successores ipsorum absoluimus in perpetuum ab impetitione quam contra ipsos idem episcopus super sui monasterii subiectione mouebat, decernentes ipsum monasterium a cuiuslibet preterquam Romani  pontificis iurisdictione liberum esse penitus et exemptum, et super hoc eidem episcopo perpetuum silentium duximus imponendum. Super ecclesiis autem eorum, sex illis exceptis, in Sabinensi diecesi constitutis hoc exigente iustitia sententialiter diffiniuimus, ut in prestatione decimarum, oblationum et mortuariorum, necnon ordinatione clericorum, et dedicatione basilicarum, Sabinensi episcopo nullatenus teneantur; quoniam super iis cognouimus eas per priuilegia predecessorum nostrorum penitus absolutas. Unde super iis ei silentium imponentes, eos ab ipsius impetitione decreuimus absoluendos. In ceteris autem que ad ius episcopale pertinere noscuntur ipsas ecclesias ei et successoribus eius decreuimus in perpetuum esse subiectas, et  super iis eidem episcopo dictum abbatem et monachos sententialiter condemnamus; hoc ad maiorem cautelam expresso, ut ipsi in eisdem ecclesiis liberam eligendi sacerdotes et alios clericos habeant potestatem. Quocirca uniuersitati uestre per apostolica scripta precipiendo mandamus quatenus ad locum ad quem idem episcopus uos duxerit euocandos sine difficultate qualibet accedatis, audituri et recepturi mandatum ipsius iuxta tenorem sententie promulgate. Alioquin sententiam quam ipse propter hoc in uos rationabiliter duxerit promulgandam, firmiter obseruetis.

Datum Laterani, u Non. Martii, anno undecimo.



IX. PATRIARCHAE HIEROSOLYMITANO APOSTOLICAE SEDIS LEGATO. Ne Grecos in eorum rebellione manuteneat. 


Ad nostram noueris audientiam peruenisse quod de assensu et uoluntate nobilis uiri comitis Tripolitani et quorumdam ciuium Antiochenorum populus et quedam pars cleri Grecorum, Dei timore postposito  in Antiochena prouincia patriarcham Grecum intrudere presumpserunt, cui clerici Greci, qui uenerabili fratri nostro Antiocheno patriarche fidelitatis exhibuerant iuramenta dignitatibus et beneficiis de manu eius receptis, contra proprium iuramentum temere adherentes, patriarche prefati obseruare renuunt interdictum, et latinos excommunicationi  et interdicto suppositos recipiunt ad diuina. Quia igitur tante presumptionis audaciam transire conniuentibus oculis nec possumus nec debemus, fraternitati tue per apostolica scripta precipiendo mandamus quatenus si res ita se habet, memoratum intrusum omnino deponas, et a tota prouincia facias remoueri et contradictores per censuram ecclesiasticam sublato appellationis impedimento compescens, eidem comiti necnon maiori et consulibus Antiochenis sub pena excommunicationis inhibeas ne dictum intrusum aut clericos Grecos in tali rebellione temere manutenere presumant.

Datum Laterani, Iu Non. Martii, anno undecimo.



X. ILLUSTRI REGI DANORUM. De electione archiepiscopi Bremensis. 


Si Deus scientiarum Dominus prescientie nobis spiritum infudisset, ab homine iniquo et doloso prouidentius nobis cauissemus et tibi  ; qui licet forsan de lacu calamitatis in quem conciderat apostolico liberari presidio minime meruisset, consilio tamen Dei sapienter omnia disponentis per sollicitudinem nostram erutus est ab ipso, ut eo demum ingrato gratie sibi facte, quod facile contra eum non poterat exerceri pro dubiis, liberius fieret pro flagitiis manifestis. Nuper quidem Bremensis et Hammeburgensis Ecclesiarum procuratoribus, super  eo quod Waldemarus episcopus a Bremensi capitulo canonicis Hammeburgensibus inconsultis in suum fuerat archiepiscopum postulatus, ad nostram presentiam destinatis, dilectus filius Petrus prepositus Roskildensis, uir utique prouidus ac fidelis, a regia superuenit serenitate transmissus  . Qui episcopo ipso in nostra presentia proponente quod per te bonis tam episcopalibus quam etiam patrimonialibus fuerat destitutus, de quibus restitui postulabat a nobis, prudenter ex aduerso respondit quod non rite poterat restitutionis auxilium implorare, cum ipse se duxerit spoliandum habitum clericalem derelinquens, regium sibi titulum usurpauit. Insuper lese maiestatis, apostasie, adulterii, periurii, dilapidationis et conspirationis crimina  eidem obiiciens, proponebat, non solum ei fore restitutionis beneficium denegandum, sed etiam postulationem de ipso factam penitus respuendam; presertim cum irregularis existat, utpote de duplici adulterio procreatus, eiusque dispensatio fuerit olim ab apostolica sede per subreptionem obtenta, suppresso quod esset spurius, et expresso quod existeret naturalis; cum et paterne incontinentie imitator filios habeat post sacros ordines generatos. Nos igitur iis et aliis diligenter auditis que in auditorio nostro fuere solemniter allegata, licet supplicationibus nobis factis super postulatione predicta inclinassemus forsan benignius aures nostras, si cum apostolice sedis honore, salute anime nostre,  utilitate Bremensis Ecclesie, necnon absque tuo tuique regni dispendio fieri potuisset, maxime cum per hoc a multis nos crederemus inquietationibus expediri, postulationem tamen ipsam de consilio fratrum nostrorum, rebus sic se habentibus, non duximus admittendam, cum et episcopi petitio, per quam sibi episcopatum restitui cupiebat, postulationi de ipso facte ut ad aliam transferretur Ecclesiam contraria uideretur. Nuntiis autem Bremensibus sic duximus respondendum, ut quoniam huius negotii pendebat euentus, et ignorabatur an in breui posset idem negotium expediri, sue curarent Ecclesie prouidere. uerum ad ea que pacis sunt intendentes,  petitionem ipsius super restitutione tam episcopatus quam patrimonii sibi plenarie facienda in fauorem ecclesiastice libertatis duximus admittendam, concedentes eidem ut si forte se nollet regie sublimitati committere, per procuratorem idoneum restitutionem acciperet corporalem, et ipse interim in quo mallet loco maneret tibi merito non suspecto. Qui cum respondisset se uelle per procuratorem idoneum restitutionis beneficium obtinere, ac de loco in quo mansurus esset interim deliberatorias inducias accepisset, ingratus demum gratie sibi facte, fraudulenter et contumaciter a nobis illicentiatus aufugit. Unde nos ex parte omnipotentis Dei Patris et Filii et Spiritus sancti, auctoritate quoque beatorum apostolorum Petri et Pauli ac nostra, excommunicamus  et anathematizamus eumdem, postulationem de ipso factam, qua omnino reddidit se indignum, penitus reprobantes. Quam profecto sententiam per quamplures archiepiscopos et episcopos, prout tam nos quam idem nuntius tuus expedire cognouit, mandauimus solemniter publicari. Principem  quoque de cuius fauore forsitan idem Waldemarus frustra confidit auctoritate litterarum nostrarum moneri fecimus et induci ut ei nullum prestet auxilium uel fauorem, sed ipsum tanquam excommunicatum euitet, neque per ipsum aut propter ipsum permittat in Ecclesia Dei scandalum suboriri, per quod etiam contra se posset non leue scandalum generari, cum nos tante malignitatis audaciam in eodem nolimus  episcopo sub dissimulatione transire. Bremensi uero capitulo dedimus in preceptis ut conuocatis in unum qui ad electionem fuerint aduocandi, post commonitionem uenerabilis fratris nostri Magdeburgensis archiepiscopi eis factam, cui super hoc dirigimus scripta nostra, personam idoneam infra mensem preficiant sibi per electionem canonicam in pastorem. Alioquin archiepiscopo ipsi mandauimus ut auctoritate nostra suffultus, cum consilio religiosorum et prudentum uirorum, talem eis extunc in pontificem personam assignet que tanto congruat oneri et honori; si qui forsan, quod non credimus, de clero seu populo presumpserint se opponere aut dicto Waldemaro fauere, temeritatem eorum per censuram ecclesiasticam appellatione postposita compescendo.  Preterea tante nequitie magnitudinem odio persequendo perfecto, regieque uolendo plenius prouidere quieti, cogitauimus infra nos, et cum fratribus nostris demum tractatum habuimus diligentem, si foret ad depositionem eiusdem episcopi procedendum. Super quo tandem consilio maturiore prouidimus quod ipsius calcaneum obseruantes, adhuc aliquantulum prestolemur; ut si forte quidpiam contra te uel etiam regnum tuum, imo contra nos, seu uerius contra se in eorum alterutro tentauerit machinari, licet conatus ipsius diuino presidio nostraque sollicitudine ac tuo studio resistentibus in nullo ualeat preualere, per quod utique non solum  ista sed maiori se redderet pena dignum, ad confusionem ipsius eo liberius quo iustius procedamus; quanquam et hoc prouiderimus ad cautelam, ne in barathrum desperationis submersus liberius et efficacius in principio malignetur, qui si fuerit in primo conatu delusus, uelut anguis conciso capite sue malignitatis uirus ulterius effundere non ualebit. Quocirca regalem magnificentiam monemus attentius et propensius exhortamur quatenus diuine congratulando iustitie, que te quodam modo iustificasse uidetur ab illo, ea que hactenus facta sunt debita prosequens gratitudine, sic futurorum euentum longanimi patientia prestoleris ut tamen prudenti conamine diligenter occurras incursibus malignorum; ne quid deficiat ad cautelam, regium nobis interim  beneplacitum rescripturus, ut eo demum plenius intellecto, sicut procedendum fuerit procedamus. Nos enim tam in iis quam in aliis, quantum cum Deo et nostra possumus honestate, que ad pacem tuam proueniant et honorem intendimus efficaciter promouere. Super quo iamdictus prepositus nostram tibi referre ualebit expressius uoluntatem. Qui siquidem in prudentia illa et fide nostra tibi referre poterit qua tua nobis ipse portauit; propter quod non immerito ipsum duximus tue celsitudini commendandum.

Datum Laterani.



XI. ARCHIEPISCOPO TURONENSI, ET PARISIENSI ET NIuERNENSI EPISCOPIS. Ne debita aut usure per biennium exigantur a crucesignatis. 


Inter cetera que proficiant ad abolendam de Prouincie partibus hereticam prauitatem relatum est nobis hoc specialiter expedire, ut debitores qui alieno ere tenentur, a creditoribus suis cessantibus interim exspectentur usuris quandiu ibi pro negotio fidei laborabunt, et clericis pro eodem uolentibus laborare negotio concedatur suos redditus per biennium obligare. Quocirca fraternitati uestre per apostolica scripta mandamus quatenus auctoritate nostra suffulti super huiusmodi statuatis et faciatis firmiter obseruari quod secundum Deum in tanta  necessitate noueritis Ecclesie sue negotio expedire.

Datum Laterani.



XII. HENRICO ILLUSTRI CONSTANTINOPOLITANO IMPERATORI. Ut non impediat legata facta ecclesiis. 

Cum a catholicis imperatoribus fuerit constitutum, sicut legales edocent sanctiones, ut quilibet ecclesiis et piis locis legare libere ualeat bona sua, serenitatem tuam rogamus attentius et monemus et exhortamur in Domino quatenus si milites uel alii possessiones suas ecclesiis legare uoluerint, nullatenus impedias, uel te ipsum opponas, sed ea saltem cum  onere suo ipsis legari permittas libere ac quiete. Quod si forsan aliquis de possessionibus que fuerunt ecclesiarum ipsis legarit ecclesiis positus in extremis, quia idem non sua dimittere sed potius restituere uidetur ablata, auctoritate presentium districtius inhibemus ne id presumas per te uel alios impedire. Alioquin uenerabilibus fratribus nostris archiepiscopo uarisiensi et episcopo Panidensi nostris damus litteris in preceptis ut contradictores quoslibet per censuram ecclesiasticam sublato cuiuslibet contradictionis et appellationis impedimento compescant.

Datum Laterani, Iu Idus Martii, anno undecimo.



XIII. ARCHIEPISCOPO uARISIENSI ET EPISCOPO PANIDENSI. Exsecutoria super eodem. 


Cum a catholicis imperatoribus fuerit constitutum, etc., in eumdem fere modum usque impedire. Quocirca discretioni uestre per apostolica scripta precipiendo mandamus quatenus quoslibet qui apostolice sedis inhibitione contempta id impedire presumpserint, per censuram ecclesiasticam, sublato cuiuslibet contradictionis et appellationis obstaculo, a presumptione huiusmodi compescatis.

Datum, ut in alia.



XIu. POTESTATI ET POPULO uENETORUM CONSTANTINOPOLIM COMMORANTIBUS. De eadem re.


Cum a catholicis imperatoribus fuerit constitutum, etc., usque impedire. Alioquin dilectis filiis decano, cantori, et thesaurario Sancte Sophie Constantinopolitanis nostris damus litteris in preceptis ut contradictores quoslibet, etc., ut in alia.

In eumdem modum eisdem.



Xu. NOBILIBUS uIRIS BARONIBUS APUD CONSTANTINOPOLIM COMMORANTIBUS. De eadem re. 

Cum a catholicis imperatoribus, etc., ut supra usque impedire. Alioquin uenerabilibus fratribus nostris uarisiensi archiepiscopo et Salombree et Kallipolis  episcopis nostris damus litteris in preceptis ut contradictores, etc., ut in alia.

In eumdem modum eisdem, ut supra. Quod si non omnes, duo uestrum, etc.

Datum, ut supra.



XuI. uARISIENSI ARCHIEPISCOPO, ET EPISCOPO KALLIPOLIENSI. Committitur eis causa inter patriarcham et imp. Const. 

Significauit nobis uenerabilis frater noster Constantinopolitanus patriarcha quod clare memorie Balduinus Constantinopolitanus imperator triginta preposituras infra urbem Constantinopolitanam in  melioribus Ecclesiis que contigerant in sortem Francorum sue donationi retinuit, instituens in eis prepositos et decanos; cui carissimus in Christo filius noster Henricus succedens, easdem in anime sue periculum ordinare presumit. Unde nobis humiliter supplicauit ut easdem sue faceremus ordinationi dimitti liberas et quietas, maxime cum dilectus filius noster Benedictus tituli Sancte Susanne presbyter cardinalis, tunc apostolice sedis legatus, ex ipsis triginta uiginti tres adiudicauerit sibi, septem nec adiudicatis nec cassatis in nostre relictis arbitrio potestatis, et nos tempore ordinationis eiusdem nullam Ecclesiam exceperimus, imo sibi curam Constantinopolitane Ecclesie commiserimus generalem, nec ipse deliquit in aliquo quare  Ecclesia sibi commissa priuari debeat iure suo. uerum quia imperator predictus prepositurarum ipsarum collationem confirmari sibi per sedem apostolicam postulauit, cum se fateatur habere non minus iuris in illis quam multi reges in quibusdam preposituris regnorum suorum ex approbata consuetudine habere noscuntur, et ipsorum petitiones sunt ad inuicem repugnantes, fraternitati uestre per apostolica scripta mandamus quatenus audiatis hinc inde proposita, et usque ad calculum diffinitiue sententie, sublato appellationis obstaculo, procedentes, causam sufficienter instructam ad nostram presentiam remittatis, assignantes partibus terminum competentem quo per procuratores idoneos se nostro conspectui representent sententiam recepture.

 Datum, ut in alia.



XuII. KALLIPOLIENSI ET PANIDENSI EPISCOPIS, ET DECANO SANCTAE SOPHIAE CONSTANTINOPOLIM. Eis committitur causa patriarcharum Constant. et Gradensis. 

Ex conquestione uenerabilis fratris nostri patriarche Constantinopolitani nostris fuit auribus intimatum quod cum eidem duxerimus concedendum ut uenetos habitatores regie ciuitatis per censuram ecclesiasticam appellatione remota compelleret ad soluendum decimas personis et ecclesiis quibus de iure debentur, nonobstante consuetudine uenetorum, qui tantum in morte decimant bona  sua, uicarius uenerabilis fratris nostri patriarche Gradensis burgenses uenetos habitatores ciuitatis eiusdem, siue maneant in quinque parochiis eiusdem patriarche Gradensis, siue se transferant ad parochias sibi subiectas, seu ad parochias Pisanorum, necnon etiam ad parochias illorum qui Constantinopolitano non sunt subditi patriarche, ecclesiastica districtione compellit ut decimas sibi soluant, non permittens eisdem alibi nubentium benedictiones recipere quam in ecclesiis patriarche Gradensis, licet in illarum ecclesiarum parochiis non morentur; in quos etiam excommunicationis presumit interdum propter hoc sententiam promulgare. Quia uero nobis non constitit de premissis, discretioni  uestre per apostolica scripta mandamus quatenus partibus conuocatis, audiatis causam, et appellatione remota fine canonico terminetis, facientes, etc. Quod si non omnes, duo uestrum, etc.

Datum, ut in alia.



XuIII. ARCHIEPISCOPO uARISIENSI ET EPISCOPO PANIDENSI. Ut sententias patriarche Constantinop. faciant obseruari. 

Significauit nobis uenerabilis frater noster Constantinopolitanus patriarcha quod prelati Ecclesiarum eidem non subiectarum commorantes in parochiis sibi subiectis excommunicatos ab ipso et interdicto  suppositos nominatim interdum recipiunt ad diuina; propter quod dissoluitur neruus ecclesiastice discipline. Unde ipsis dedimus in preceptis ut parochianos Ecclesiarum que ipsi subiecte sunt patriarche, cum ab eo excommunicati fuerint uel interdicto suppositi, nullatenus recipere ad diuina, uel eis sacramenta Ecclesiastica exhibere presumant. Quocirca fraternitati uestre per apostolica scripta mandamus quatenus si prelati predictarum Ecclesiarum de cetero id presumpserint attentare, uos eos a presumptione huiusmodi per censuram ecclesiasticam appellatione postposita compescatis.

Datum, ut in alia.



XIX. PRAELATIS ECCLESIARUM PATRIARCHAE NON SUBIECTARUM CONSTANTINOPOLIM. De eadem re. 


Significauit nobis uenerabilis frater noster Constantinopolitanus patriarcha quod uos interdum commorantes in parochiis sibi subiectis excommunicatos ab ipso et interdicto suppositos nominatim recipitis ad diuina; propter quod dissoluitur neruus ecclesiastice discipline. Quocirca presentium uobis auctoritate mandamus atque precipimus quatenus parochianos Ecclesiarum que ipsi subiecte sunt patriarche, cum ab eo excommunicati fuerint uel interdicto suppositi, recipere ad diuina uel eis sacramenta ecclesiastica exhibere nullatenus presumatis.  Alioquin uenerabilibus fratribus nostris archiepiscopo uarisiensi et episcopo Panidensi nostris damus litteris in mandatis ut uos a presumptione huiusmodi per censuram ecclesiasticam appellatione remota compescant.

Datum, ut in alia.



XX. UNIuERSO CLERO ECCLESIARUM A PATRIARCHALI IURISDICTIONE NON EXEMPTARUM IN CONSTANTINOPOLITANA DIeCESI COMMORANTI. De eadem re. 

Diuine ordinationi uidetur resistere qui potestati resistit, cum potestas quelibet sit a Deo, a quo sunt  omnia ordinata. Non ergo debet aliquis erubescere prelato sibi a Deo aliquid dum forte dato humiliter obedire, cum Dei Filius iehsu Christus, ut Patri fieret obediens, in altitudinem uenerit huius maris, et se ab ipsius permiserit tempestate demergi; ne si secus presumpserit, in illius transferatur imaginem qui solium suum ab aquilone uoluit collocare. Cum igitur uenerabilis frater noster Constantinopolitanus patriarcha uobis disponente Domino sit prelatus, uniuersitati uestre per apostolica scripta precipiendo mandamus quatenus ei tanquam patri et episcopo animarum uestrarum humiliter intendentes, impendatis sibi canonicam obedientiam et honorem, scituri quod si secus presumpseritis attentare, nos id clausis non poterimus oculis pertransire.

 Datum Laterani, Nonis Martii, an. undecimo.



XXI. CHARISSIMO IN CHRISTO FILIO ILLUSTRI CONSTANTINOPOLITANO IMPERATORI, ET NOBILIBUS uIRIS . . . . NIBUS uENETIS ET UNIuERSO POPULO CONSTANTINOPOLIM COMMORANTIBUS. Ut consilium et auxilium patriarche Constantinop. impendant. 

Cum uestre utilitati expediat et honori ut Greci tam clerici quam laici ad sacrosancte Romane Ecclesie ac uenerabilis fratris nostri patriarche Constantinopolitani obedientiam redeant cumque  patrem habeant et pastorem, uniuersitatem uestram rogamus attentius et monemus, per apostolica uobis scripta mandantes quatenus super hoc patriarche predicto consilium et auxilium impendatis, sententiam quam in Grecos rebelles propter hoc rationabiliter tulerit firmiter obseruantes; ut deuotio uestra clareat in affectu, et oberrantes ouicule redeant ad pastorem.

Datum, ut in alia.



XXII. PRIORI PISANORUM. Ei interdicitur chrismatio puerorum. 

 Ad audientiam nostram uenerabili fratre nostro patriarcha Constantinopolitano significante peruenit quod eo et aliis episcopis presentibus pueros presumis unctione sacri chrismatis confirmare; quod etsi dicas aliquando tibi fuisse ab apostolica sede concessum, nos tamen tibi ne illud faceres curauimus inhibere. Cum igitur huiusmodi confirmatio puerorum ad episcopos tantum pertinere noscatur, auctoritate tibi presentium districtius inhibemus ne de cetero pueros aliquatenus confirmare presumas. Alioquin sententiam quam in te propter hoc patriarcha predictus rationabiliter promulgarit ratam habebimus, et faciemus eamdem auctore Domino firmiter obseruari.

Datum, ut in alia.



XXIII. PATRIARCHAE CONSTANTINOPOLITANO. De consecratione episcoporum Grecorum. 


 Ex parte tua fuit propositum coram nobis quod quidam episcopi Greci ad tuam obedientiam redeuntes, fidelitatis prestiterunt tibi corporaliter iuramentum, nobisque obedientiam promiserunt, sed inungi renuunt iuxta consuetudinem Latinorum. Unde quid super iis agere debeas postulasti per sedem apostolicam edoceri. Nos igitur inquisitioni tue taliter respondemus, quod si ii qui iam consecrati sunt induci nequeunt ut recipiant unctionem, id in hac nouitate sub dissimulatione poteris pertransire. Consecrandos uero nullatenus consecres,  nisi more Latino uoluerint consecrari, eum nos ipsi Grecos nonnisi iuxta nostram consuetudinem consecremus.

Datum Laterani, uIII Idus Martii, anno undecimo.



XXIu. EPISCOPO KALLIPOLIENSI, ET DECANO SANCTAE SOPHIAE, ET PRAEPOSITO SANCTORUM APOSTOLORUM CONSTANTINOPOLIM. De decimis soluendis. 

Sua nobis uenerabilis frater noster Constantinopolitanus patriarcha insinuatione monstrauit quod Pisani, Lombardi, Longobardi, Amalfitani, Dani, Anglici, et quedam alie nationes apud Constantinopolim  commorantes in parochiis sibi subiectis, ipsi et ecclesiis a quibus ecclesiastica percipiunt sacramenta decimas soluere contradicunt. Quocirca discretioni uestre per apostolica scripta mandamus quatenns memoratos Pisanos et alios manentes in parochiis eidem patriarche subiectis, ut ipsi et ecclesiis a quibus percipiunt spiritualia decimas cum debita integritate persoluant, monitione premissa per censuram ecclesiasticam appellatione postposita compellatis. Quod si non omnes . . . tu frater episcope, etc.

Datum, ut in alia.



XXu. PATRIARCHAE GRADENSI ET SUFFRAGANEIS EIUS. De excommunicatis uitandis. 


Significauit nobis uenerabilis frater noster patriarcha Constantinopolitanus quod cum ipse quosdam uenetorum Constantinopolim commorantes interdum pro excessibus suis, et interdum quia sibi contumaces et rebelles existunt, uinculo excommunicationis innodet, quosdamque subiiciat interdicto, ipsi uenetias remeantes se pro excommunicatis uel interdictis non gerunt, nec illos curant aliqui euitare, sed passim recipiunt ad diuina. Quocirca fraternitati uestre per apostolica scripta mandamus quatenus eos quos idem patriarcha rationabiliter excommunicat uel interdicto supponit, cum id uobis  per litteras ipsius constiterit, tanquam excommunicatos arctius euitetis, et faciatis a uestris subditis euitari, et interdictis negari ecclesiastica sacramenta.

Datum, ut in alia.



XXuI. NARBONENSI, ARELATENSI, EBREDUNENSI, AQUENSI, ET uIENNENSI ARCHIEPISCOPIS, EORUMQUE SUFFRAGANEIS. De cede Petri de Castronouo. 

Ne nos eius tangeret increpatio qui per hominis pigri agrum et uineam uiri stulti pertransiens, quod totam urtice repleuerint exprobrauit, primo quasi mane nostre promotionis, ac deinde per ordinem euangelice uicis exiuimus, ut in dominicam  uineam nostre culture commissam operarios mitteremus. Attendentes ergo iamdudum quod in Prouincia nimis creuerant plantaria uitiorum, ne spuria uitulamina radices mitterent altiores, uiros illuc idoneos destinauimus, qui de uinea Domini Sabaoth auellerent inutilia et utilia propagarent, capientes uulpeculas que moliuntur ipsam uineam demoliri. Ipsi uero profecti repererunt ibi, secundum Apostoli uerbum, homines pestilentes, qui doctrinam sanam minime sustinebant, sed ad sua potius desideria magistros coaceruabant erroris. Propter quod nuntios ueritatis suis esse contrarios operibus arbitrati, usque adeo seuierunt in illos ut ipsos procul dubio uideatur prenuntia Saluatoris conquestio tetigisse dicentis: Ecce ego mitto ad uos sapientes et scribas,  et ex eis occidetis, etc. . Sane rem audiuimus detestabilem et in communem luctum generalis Ecclesie deducendam, quod cum sancte memorie frater Petrus de Castronouo, monachus et sacerdos, uir inter uiros utique uirtuosos uita, scientia et fama preclarus, ad euangelizandum pacem et astruendam fidem in eamdem prouinciam a nobis cum aliis destinatus, in commisso sibi ministerio laudabiliter profecisset et proficere non cessaret  , quippe qui plene in schola Christi didicerat quod doceret, et eum qui secundum doctrinam est fidelem obtinendo sermonem, in sana poterat exhortari doctrina et contradicentes reuincere, paratus semper omni poscenti reddere rationem, utpote uir in fide catholicus, in lege peritus, et in  sermone facundus, concitauit aduersus eum diabolus ministrum suum, comitem Tolosanum, qui cum pro multis et magnis excessibus, quos in Ecclesiam commiserat et in Deum, sepe censuram ecclesiasticam incurrisset, et sepe, sicut homo uersipellis et callidus, lubricus et inconstans, penitudine simulata fuerit absolutus, tandem odium continere non preualens quod conceperat contra ipsum ex eo quod non erat in eius ore uerbum Domini alligatum ad faciendam uindictam in nationibus et increpationes in populis, ac eo fortius in eodem quo magis pro maioribus erat ipse facinoribus increpandus, tam  eum quam collegam ipsius apostolice sedis legatos ad uillam Sancti Aegidii conuocauit, promittens super cunctis quibus impetebatur capitulis satisfactionem plenariam exhibere. Cum autem conuenientibus illis in uilla predicta prefatus comes salutaria monita sibi facta modo uelut uerax et facilis promitteret se facturum, et modo uelut fallax et durus ea prorsus efficere recusaret, uolentibus illis demum ab eadem uilla recedere, mortem est publice comminatus, dicens quod quocunque uel per terram diuerterent uel per aquam, uigilanter eorum obseruaret egressum; et confestim  factis dicta compensans, complices suos ad exquisitas insidias destinauit. Cumque nec ad preces dilecti filii abbatis Sancti Aegidii nec instantiam consulum et burgensium  furoris sui mitigari uesania potuisset, ipsi eos inuito comite nimiumque dolente cum armate manus presidio prope ripam Rhodani deduxerunt; ubi nocte quieuerunt instante, quibusdam eiusdem comitis satellitibus ipsis prorsus ignotis hospitantibus cum eisdem, qui, sicut apparuit in effectu, sanguinem inquirebant ipsorum. In crastinum itaque mane facto, et missa celebrata de more, cum innocui Christi milites ad transitum fluminis se pararent, unus de predictis Satane satellitibus lanceam suam uibrans, prenominatum Petrum supra Christum petram immobili firmitate fundatum, tante proditionis incautum, inter costas posterius uulnerauit; qui pius in impium respiciens percussorem,  et Christi magistri sui cum beato Stephano secutus exemplum, dixit ad ipsum: Deus tibi dimittat, quia ego dimitto, pietatis et patientie tante uerbum sepius repetendo. Deinde sic transfixus, acerbitatem illati uulneris spe celestium est oblitus, et in stanti sue pretiose mortis articulo cum ministerii sui sociis que fidem promouerent et pacem non desinens ordinare, post multas demum orationes in Christo feliciter obdormiuit. Qui profecto cum ob fidem et pacem, quibus nulla prorsus est causa laudabilior ad martyrium, sanguinem suum fuderit, claris iam, ut credimus, miraculis coruscasset nisi hoc illorum incredulitas impediret de quorum similibus in Euangelio legitur quod iehsu non faciebat ibi uirtutes multas propter incredulitatem  eorum, quia quanquam lingue  non fidelibus sed infidelibus sint in signum, saluator tamen presentatus Herodi, qui teste Luca ualde gauisus est uiso ipso, pro eo quod signum aliquod uidere fieri ab illo sperabat, et facere dedignatus est signum et reddere interroganti responsum, sciens quod in operatione signorum non credulitatis inductio sed uanitatis illum admiratio delectabat. Licet autem illa praua et peruersa generatio non sit digna ut tam cito, sicut forsitan ipsa querit, de suo sibi martyre detur signum, expedisse tamen credimus ei ut unus iste pro ipsa, ne tota pereat,  moreretur, que contagio heretice prauitatis infecta per interpellantem occisi sanguinem a suo melius reuocetur errore quam uiuus eam potuerit reuocare. Hoc est enim uetus artificium Iesu Christi, hoc miraculosum ingenium Saluatoris, ut cum in suis uictus esse putatur, tunc uincat fortius in eisdem, et ea uirtute qua ipse mortem moriendo destruxit, a superatis interdum famulis suis superatores eorum faciat superari. Nisi enim granum frumenti cadens in terram mortuum fuerit, ipsum solum manet; cum autem mortuum fuerit, plurimum fructum affert. Sperantes igitur quod de morte huius fecundissimi grani multus sit fructus in Christi Ecclesia prouenturus, cum profecto sit dure culpabilis et culpabiliter durus cuius animam ipsius  gladius non pertransiit, neque unquam penitus desperantes quin utilitas tanta debeat in sanguine suo esse quod sue sancte predicationis initiis circa memoratam prouinciam, pro qua ipse in corruptionem descendit, optata Deus tribuat incrementa, fraternitatem uestram monemus attentius et propensius exhortamur, per Spiritum sanctum in uirtute obedientie districte precipiendo mandantes quatenus uerbum pacis et fidei seminatum ab eo uestre predicationis irriguis coalescere facientes, et ad expugnandam hereticam prauitatem ac fidem catholicam confirmandam, exstirpando uitia et seminando uirtutes, indefesse studio sedulitatis instantes, iam dictum Dei famuli occisorem et uniuersos quorum ope uel opera, consilio uel fauore tantum facinus  perpetrauit, receptatores quoque uel defensores ipsius ex parte omnipotentis Dei Patris et Filii et Spiritus sancti, auctoritate quoque beatorum Petri et Pauli apostolorum eius ac nostra excommunicatos et anathematizatos per uniuersas uestras dieceses nuntietis, et omnia loca prorsus ad que ipsi uel aliquis eorum deuenerint, presentibus eis interdicto faciatis ecclesiastico subiacere singulis diebus Dominicis et festiuis, pulsatis campanis, et candelis accensis, donec ad sedem apostolicam accedentes per satisfactionem condignam mereantur absolui, sententiam huiusmodi solemniter innouantes. Illis autem qui orthodoxe fidei zelo succensi ad uindicandum sanguinem iustum, qui de terra clamare  non cessat ad celum, donec ad confundendum subuersos et subuersores de celo descendat ad terram Dominus ultionum, uiriliter se accinxerint aduersus huiusmodi pestilentes, qui simul in unum et pacem et ueritatem impugnant, suorum remissionem peccaminum a Deo eiusque uicario secure promittatis indultam, ut eis labor huiusmodi ad operis satisfactionem sufficiat super illis offensis pro quibus cordis contritionem et oris confessionem ueram obtulerint uero Deo. Huiusmodi siquidem pestilentes non tantum iam nostra diripere, sed nos perimere moliuntur; nec solum ad perimendum animas linguas  acuunt, uerum etiam ad perdendum corpora manus extendunt, peruersores animarum effecti et corporum peremptores. Licet autem prefatus comes pro multis et magnis flagitiis que longum esset per singula enarrare iamdudum sit anathematis mucrone percussus, quia tamen certis indiciis mortis sancti uiri presumitur esse reus, non solum ex eo quod publice comminatus est ei mortem et insidias parauit eidem, uerum etiam ex eo quod, sicut asseritur, occisorem ipsius in multam familiaritatem admisit et magnis donis remunerauit eumdem, ut de ceteris presumptionibus taceamus que nobis plenius innotescunt, ob hanc quoque causam anathematizatum eum publice nuntietis. Et cum iuxta sanctorum Patrum canonicas sanctiones ei qui Deo fidem non  seruat fides seruanda non sit, a communione fidelium segregato, utpote qui uitandus est potius quam fouendus, omnes qui dicto comiti fidelitatis seu societatis aut federis huiusmodi iuramento tenentur astricti, auctoritate apostolica denuntietis ab eo interim absolutos et cuilibet catholico uiro licere, saluo iure domini principalis, non solum persequi personam eiusdem, uerum etiam occupare ac detinere terram ipsius, illo presertim obtentu quod ab heresi per suam prudentiam fortiter expietur, qua per illius nequitiam fuit hactenus turpiter maculata; quia dignum est ut manus omnium contra ipsum insurgant cuius manus exstitit contra omnes. Quod si nec sic uexatio sibi dederit intellectum, manus nostras in eum curabimus fortius aggrauare. Si quando uero  satisfactionem promiserit exhibere, procul dubio ipsum hec penitudinis sue signa premittere oportebit, ut de toto penitus posse suo depellat prauitatis heretice sectatores, et se paci satagat conciliare fraterne, cum principaliter propter culpam quam in utroque noscitur commisisse, in eum ecclesiastica fuerit prolata censura; quanquam si suas Dominus iniquitates uoluerit obseruare, uix possit congrue satisfacere, non tantummodo pro se ipso, sed pro alia multitudine quam in laqueum damnationis induxit. Quia uero secundum sententiam ueritatis timendi non sunt qui corpus occidunt, sed qui potest corpus et animam mittere in gehennam, confidimus et speramus in eo qui ut a fidelibus suis timorem  mortis auferret, mortuus die tertia resurrexit, quod prefati hominis Dei mors uenerabili fratri nostro Conseranensi episcopo  et dilecto filio abbati Cisterciensi apostolice sedis legatis aliisque orthodoxe fidei sectatoribus non solum timorem non incutiet, sed accendet amorem; ut eius exemplo qui uitam eternam temporali morte feliciter est mercatus, animas suas in tam glorioso certamine, si necesse fuerit, pro Christo ponere non formident. Unde consulimus et monemus, preces preceptis et precepta precibus inculcantes, quatenus legatorum ipsorum salubribus monitis et mandatis efficaciter intendentes, tanquam strenui commilitones assistatis  eisdem in omnibus que propter hoc uobis duxerint iniungenda; scientes quod sententiam quam ipsi, non solum in rebelles, sed etiam in desides, promulgauerint, nos ratam haberi precipimus et inuiolabiliter obseruari.

Datum Laterani.



XXuII. De eadem re. 

In eumdem fere modum archiepiscopo Lugdunensi et suffraganeis eius, usque precepta precibus inculcantes, quatenus ad tantum Dei seruitium prosequendum consilium impendatis et auxilium opportunum, que premissa sunt subditis uestris tam clericis quam laicis prudenter et efficaciter exponendo,  exhortantes eos et in remissionem suorum sibi peccaminum iniungentes ut et ipsi suum impendant in tam sancto negotio dignum Domino famulatum.

Datum Laterani.



XXuIII. PHILIPPO ILLUSTRI REGI FRANCORUM. De eadem re. 

Si tua regalis serenitas cunctos mundi principes circumspiciat, inueniet se a Deo specialiter inter ceteros exaltatam, qui ex gratia sua et ex meritis que tam tu quam tui progenitores in ipsius conspectu fecistis, multipliciter nomen tuum est magnificare dignatus, augens tibi gratiam in presenti et gloriam preparans in futuro, pro eo maxime quod  unam sanctam catholicam et apostolicam Ecclesiam confitendo, odisti semper et repulisti sectas heretice prauitatis. Nuper quidem audiuimus rem crudelem et in communem luctum generalis Ecclesie deducendam, etc. usque in finem sicut in illa que mittitur Narbonensi archiepiscopo et aliis. Eia igitur, miles Christi, eia Christianissime princeps, moueat religiosissimum pectus tuum uniuersalis Ecclesie sancte gemitus, succendat te ad tantam Dei tui uindicandam iniuriam pius zelus. Clamantem ad te iusti sanguinis uocem audias, et contra tyrannum hostemque fidei scutum pro Ecclesia protectionis assumas; ut qui pro mundo hactenus laudabiliter militasti, laudabilius milites nunc pro Christo, qui  a nequissimis seruis grauiter impugnatur. Accipe tempus instans faciendi iustitiam, et aures a querela Ecclesie non auertas dicentis tibi: Exsurge, et iudica causam meam . Felix quidem tibi et necessaria esse potest tanta peruersorum offensa, que fecit ut qui creauit te, tuo nunc obsequio uelit uti. Quapropter, dilectissime fili, gladium quem ad uindictam malefactorum, laudem uero bonorum a Domino accepisti, gladio nostro iunge, ut simul de tam scelestis et inhumanis malefactoribus ulciscamur. Attende per Moysem et Petrum, patres uidelicet utriusque Testamenti, signatam inter regnum et sacerdotium unitatem, cum alter  regnum sacerdotale predixit, et reliquus regale sacerdotium appellauit; ad quod signandum rex regum et Dominus dominantium iehsu Christus secundum ordinem Melchisedech sacerdotis et regis de utraque uoluit stirpe nasci, sacerdotali uidelicet et regali. Et princeps apostolorum: Ecce gladii duo hic , id est simul, dicente demum Domino: Satis est , legitur respondisse, ut materiali et spirituali gladiis sibi inuicem assistentibus, alter per alterum adiuuetur. Cum igitur post interfectionem prefati iusti Ecclesia que in partibus illis est absque consolatore in tristitia et merore sedente fides euanuisse, periisse pax, heretica pestis et hostilis rabies inualuisse dicantur, ac nisi potenter in huius nouitate procelle succurratur eidem, pene penitus uideatur  ibidem nauis Ecclesie naufragari, regalis mansuetudinis pietatem monemus attentius et propensius exhortamur, ac in tanto necessitatis articulo in uirtute Christi confidentes iniungimus, et in remissionem peccaminum indulgemus, quatenus tantis malis occurrere non postponas, et attendens quod usque adeo regium sit officium in regno suo pacis negotium promouere quod regum sapientissimus Salomon in figura Regis eterni fuit pacificus appellatus, ad pacificandum gentes illas in eo qui est Deus pacis et dilectionis intendas, et quibuscunque modis reuelauerit tibi Deus, hereticam tamen studeas perfidiam abolere, sectatores ipsius eo quam Saracenos securius quo peiores sunt illis, in manu  forti et extento brachio impugnando. Prenominatum etiam comitem, qui quasi fedus percussisset cum ea, de morte propria non recogitat, si forte uexatio sibi tribuat intellectum, et impleta ipsius facie ignominia, incipiat requirere nomen Dei, ad satisfaciendum nobis et Ecclesie, imo Deo, pondere non desinas inducte super eum regalis oppressionis urgere, ipsum et fautores eiusdem de castris Domini depellendo, et auferendo terras eorum; in quibus, relegatis hereticis, catholicos habitatores instituas, qui secundum orthodoxe tue fidei disciplinam in sanctitate et iustitia sub tuo felici regimine seruiant coram Deo.

Datum Laterani.



XXIX. NOBILIBUS uIRIS COMITIBUS, BARONIBUS, ET UNIuERSIS POPULIS PER REGNUM FRANCIAE CONSTITUTIS. Super eodem. 


Rem crudelem audiuimus et in communem luctum generalis Ecclesie deducendam, etc. sicut in illa que mittitur regi usque  : Eia igitur Christi milites, eia strenui militie Christiane tirones. Moueat uos generalis Ecclesie sancte gemitus, succendat uos ad tantam Dei uestri uindicandam iniuriam pius zelus. Mementote quod Creator uester uobis non indiguit cum uos fecit; qui quanquam uestro seruitio  non indigeat, ut quasi per illud minus in agendo quod uoluerit fatigetur, et sua omnipotentia minor sit obsequio uestro carens, occasionem tamen in hoc articulo uobis tribuit sibi acceptabiliter seruiendi. Cum igitur post interfectionem, etc. sicut supra usque, tantis malis occurrere non tardetis, et ad pacificandum gentes illas, etc. usque inducte super eum oppressionis urgere, etc. usque relegatis hereticis habitatores catholici subrogentur, qui secundum orthodoxe uestre fidei disciplinam in sanctitate et iustitia seruiant coram Deo.

Datum Laterani [  uI Idus Martii, pontificatus nostri anno undecimo.]



XXX. PERSENNIAE ET DE PINU ABBATIBUS CISTERCIENSIS ORDINIS.


De induciis ineundis inter reges Francie et Anglie.

 Quam sit necessarium Ecclesie sancte Dei et cuncto populo Christiano qui in regno Francie Anglieque consistit ut utriusque reges pacem et concordiam secum habeant, nec eorum nec uestram credimus prudentiam ignorare, cum preter damna rerum et pericula personarum que de mutuis eueniunt simultatibus, animarum salus grauiter offendatur, et in plerisque locis, specialiter in Prouincia, pestis ex hoc heretica fortius inualescat, quandoquidem illi ad inuicem bella gerunt per quorum unitatem pestis eadem et deberet et posset efficacius aboleri. Cum ergo post interfectionem sancte memorie fratris Petri de Castronouo in eadem Prouincia  ita ceperit detestabilis et hostilis rabies ampliari ut post diuine uirtutis potentiam nonnisi per eorumdem concordiam reprimenda credatur, discretioni uestre per apostolica scripta mandamus et in uirtute obedientie districte precipimus quatenus dictos reges personaliter adeuntes, ipsos tam auctoritate nostra quam uestra sollicitudine prudenter et efficaciter inducatis ad treugas per biennium saltem inuicem ineundas firmiter et seruandas; mandatum nostrum taliter impleturi quod sollicitudo uestra clareat in effectu, et uos gaudere possitis tot animarum profecisse saluti. Quod si non ambo, etc., alter uestrum, etc.



XXXI. 


In eumdem fere modum Turonensi archiepiscopo usque in finem. Quocirca fraternitati tue per apostolica scripta mandamus quatenus si treugarum ipsarum fedus Deo conciliante fuerit reformatum, sublato cuiuslibet contradictionis et appellationis obstaculo ad obseruationem ipsius utramque partem, postposito quolibet humano fauore compellas.

Datum Laterani.



XXXII. ABBATI CISTERCIENSI APOSTOLICAE SEDIS LEGATO. De cede Petri de Castronouo. 


 Recepimus litteras benignitate paterna quas tua nobis deuotio destinauit, et intellecto per eas quod ad opus Dei strenue te accingis in Prouinciam profecturus, ut consoleris Ecclesiam que diri uulneris nouitate percussa mortem sancte memorie fratris Petri de Castronouo multiplicatis doloribus lamentatur, tuam prudentem constantiam et constantem prudentiam in Domino commendamus, attendentes quod cum secundum sententiam ueritatis timendi non sint qui corpus occidunt, sed qui potest corpus et animam mittere in gehennam, prefati hominis  Dei mors non solum tibi ad diuinum seruitium exsequendum non incussit timorem, sed amorem accendit, ut eiusdem exemplo, qui uitam eternam temporali morte feliciter est mercatus, animam tuam in tam glorioso certamine, si necesse fuerit, pro ipso ponere non formides. Monemus ergo deuotionem tuam et exhortamur attentius, per apostolica tibi scripta mandantes quatenus ad eamdem prouinciam proficiscens una cum uenerabili fratre nostro Conseranensi episcopo, tuo uidelicet collegato, negotium generalis Ecclesie, prout posse ministrauerit uobis Deus, prudenter et constanter satagas promouere. Nos enim in presenti secundum consilium tuum litteras tibi mittimus quas credidimus  necessarias, et in posterum auxilium opportunum circa quelibet hoc negotium contingentia cum illius adiutorio impendemus qui cum secundum suum promissum fideles suos non sit usque ad consummationem seculi relicturus, neque nos neque uos sperantes in se super tanto sui seruitio derelinquet.

Datum Laterani.



XXXIII. TURONENSI ARCHIEPISCOPO ET PARISIENSI ET NIuERNENSI EPISCOPIS. Ut regem et magnates accendant aduersus hereticos. 

 Qualiter post interfectionem sancte memorie fratris Petri de Castronouo, quam communi luctu  cum uniuersalis Ecclesie filiis deploramus, heretica pestis in Prouincie partibus inualuerit, et turbatio pacis ibidem fuerit ampliata, uestram non credimus prudentiam ignorare. Cum ergo sancta mater Ecclesia contra laniatores suos presidio filiorum suorum potissimum ibi nunc indigere noscatur, fraternitatem uestram monemus attentius et hortamur, per apostolica uobis scripta precipiendo mandantes quatenus tam carissimum in Christo filium nostrum Philippum illustrem regem Francorum quam uniuersos regni sui nobiles et magnates ad conciliandam pacem in Christo et hereticos expugnandos in prouincia supradicta auctoritate nostra  suffulti prudenter et efficaciter inducatis, iniungentes hoc eis ex parte nostra in suorum indulgentiam peccatorum, secundum formam quam tu, frater Parisiensis episcope, impetrasti; ecclesiarum prelatos nichilominus exhortando ut ad opus tam sanctum et necessarium subsidium opportunum impendant. Taliter autem mandatum apostolicum impleatis quod promptos uos ostendatis orthodoxe fidei zelatores, et nos diligentie uestre studium possimus merito commendare.

Datum Laterani.



XXXIu. CONSULIBUS SOCIETATIS BEATI EUSEBII uERCELLENSIS. Commendantur de deuotione erga Romanam Ecclesiam. 


Dilectum filium nobilem uirum Ambrosium conciuem uestrum ad nostram presentiam accedentem cum gratia speciali recepimus et fauore, ac iis que tam ipse proposuit uiua uoce quam etiam presentate nobis per eum uestre littere continebant perspicue intellectis, prudentiam uestram duximus in Domino multipliciter commendandam super deuotionis affectu quem erga nos et Romanam Ecclesiam gerere uos ostenditis et zelo nichilominus caritatis quem ad generalem profectum fraterne uniuersitatis habetis. Monemus ergo deuotionem uestram et exhortamur attentius, per apostolica uobis scripta mandantes quatenus in bono proposito persistentes, ad honorem Dei, utilitatem Ecclesie, salutem animarum  uestrarum, et communem uniuscuiusque profectum uos taliter habeatis quod ille qui bonorum est omnium retributor, piis uestris operibus prouocatus, gratiam uobis augeat in presenti et gloriam in futuro, nos quoque, qui quantum cum Deo et nostra possumus honestate uos intendimus honorare, ad dilectionem et profectum uestrum fortius accendamur.

Datum Laterani.



XXXu. ARCHIEPISCOPO uERISIENSI, ET EPISCOPO SALEMBRIENSI, ET PRAEPOSITO SANCTAE SOPHIAE CONSTANTINOPOLIM. De Hospitali S. Georgii. 

 Porrecta nobis dilectorum filiorum prepositi et decani Sancti Georgii Constantinopolitani querimonia patefecit quod fratres Hospitalis Hierosolymitani, Dominus de Lamro, et quidam alii Constantinopolitani super Hospitali Sancti Georgii, quibusdam redditibus, et rebus aliis mobilibus et immobilibus iniuriantur eisdem. Quocirca discretioni uestre per apostolica scripta mandamus quatenus partibus conuocatis, audiatis causam et appellatione remota fine debito terminetis, facientes quod decreueritis per censuram ecclesiasticam firmiter obseruari. Testes autem qui fuerint nominati, etc. Quod si non omnes . . . duo uestrum, etc.

 Datum Laterani, XuI Kal. Aprilis, anno undecimo.



XXXuI. DECANO, CANTORI, ET THESAURARIO SANCTAE SOPHIAE CONSTANTINOPOLITANI. Committitur eis quedam causa aduersus Templarios. 

Causam quam dilectus filius magister W. clericus, aduersus fratres militie templi Constantinopolitani super ecclesia Sancte Yomenie se habere proponit uobis duximus committendam, per apostolica scripta mandantes quatenus partibus conuocatis, et auditis hinc inde propositis, quod canonicum fuerit appellatione postposita statuatis, facientes, etc. Testes autem, etc. Quod si non omnes,  etc. duo uestrum, etc.

Datum, ut in alia.



XXXuII. SANCTI PAULI, SANCTI MICHAELIS DE BUCCA LEONIS ET SANCTAE ANASTASIS DECANIS CONSTANTINOPOLITANIS. Scribitur eis pro M. W. Cocart. 

Missus ad presentiam nostram dilectus filius magister W. Cocart sacerdos ab imperiali magnificentia et uniuersitate cleri Constantinopolim commorantis nobis humiliter supplicauit ut si forte medio tempore in ecclesia sua Sancte Trinitatis et aliis redditibus suis fuerit molestatus a quoquam,  indemnitati sue consulere dignaremur. uolentes igitur in iustitia sibi, prout tenemur, adesse, discretioni uestre per apostolica scripta mandamus quatenus si quos in Constantinopolitana diecesi constitutos quidquam interim subtraxisse uel detinere de suis prouentibus inueneritis, ad restituendum illud monitione premissa per censuram ecclesiasticam, sicut iustum fuerit, appellatione remota, compellatis eosdem. Testes autem, etc. Quod si non omnes, etc. duo uestrum, etc.

Datum Laterani, uI Kal. Aprilis, anno undecimo.



XXXuIII CHARISSIMO IN CHRISTO FILIO IMPERATORI CONSTANTINOPOLITANO ILLUSTRI. De iuramento fidelitatis quod prelati debent imperatori. 


Illo caritatis affectu imperialem celsitudinem amplexamur ut preces ipsius, quantum cum Deo et nostra possumus honestate, libenti exaudire animo cupiamus. Eapropter, carissime in Christo fili, tuis postulationibus inclinati, serenitati tue presentium auctoritate concedimus ut ab archiepiscopis et episcopis terre tue necnon et ab aliis in imperio constitutis, a quibus sine scandalo recipere ipsam possis, fidelitatem recipere tibi liceat pro regalibus que a te habere noscuntur; dummodo  talia illa sint pro qualibus ab huiusmodi consueuit aliis principibus secularibus fidelitas exhiberi. Nulli ergo . . . nostre concessionis, etc. Si quis autem, etc.

Datum Laterani, uII Kal. Aprilis, anno undecimo.



XXXIX. EIDEM. Ecclesie S. Marie de Blakerna et S. Michelis de Bucca leonis eximuntur a potestate ordinarii. 

Illo caritatis affectu, etc. ut in alia. Sane per tuos nobis nuntios supplicasti ut Sancte Marie ac Sancti Michelis ecclesias, quarum altera in imperiali palatio quod appellatur Blakerna, reliqua uero in eo  quod dicitur Bucca leonis est sita  , sub speciali beati Petri et nostra protectione suscipere et a iurisdictione cuiuslibet preterquam Romani pontificis eximere dignaremur. Nos igitur supplicationibus tuis grato concurrentes assensu, prenominatas ecclesias sub apostolice sedis et nostra speciali protectione suscipimus et presentis scripti patrocinio communimus. Intelligentes quoque per quedam scripta que nobis inter petitiones uenerabilis fratris nostri patriarche Constantinopolitani a procuratoribus suis presentata fuerunt quod idem hoc debeat equanimiter sustinere, presentium auctoritate statuimus ut Ecclesie ipse nulli alii teneantur in spiritualibus quam sedi apostolice respondere. Nulli ergo . . . nostre  protectionis et constitutionis, etc. Si quis autem, etc.

Datum Laterani, u Idus Martii, anno undecimo.



XL. CAPITULO CRACOuIENSI. Eis commendat uincentium ipsorum episcopum. 

Diuersis litteris a diuersis collegii uestri partibus nobis missis in nostra dudum audientia recitatis, intelleximus tam per eas quam per assertionem illorum qui partem fouebant utramque quod bone memorie F. episcopo uestro rebus humanis exempto, cum cepissetis de successoris electione tractare, quidam uestrum in uenerabilem fratrem nostrum G. Plocensem episcopum conuenerunt a sede apostolica  postulandum, sperantes per industriam et religionem ipsius ecclesie sue commoda multiplicia prouentura. Quidam uero dilectum filium magistrum uincentium Sudomiriensis Ecclesie diecesis Cracouiensis prepositum, uirum utique multimoda laude preclarum, unanimiter elegerunt. Auditis igitur diligenter et cognitis que super ipsa diuersitate fuerunt utrinque proposita coram nobis, licet utraque persona idonea censeretur, quia tamen etsi plures in postulatione predicta uisi sint ab initio consensisse, multi demum ex ipsis in electione dicti prepositi consenserunt si forsan ipsam postulationem contingeret non admitti, et ad ius etiam  ordinarium plus accedit ut Ecclesie de diecesi propria in pastorem uir prouideatur idoneus quam episcopus alii Ecclesie alligatus, postulationem prefatam non duximus admittendam, et sic intelligentes electionem predictam a pluribus de persona idonea canonice celebratam, ipsam de consilio fratrum nostrorum curauimus confirmare. Quocirca discretioni uestre per apostolica scripta mandamus quatenus eidem electo in spiritualibus et temporalibus tanquam pastori uestro de cetero respondentes, debitam et deuotam obedientiam ac reuerentiam sibi exhibere curetis.

Datum Laterani, u Kal. Aprilis, anno undecimo.



XLI. ARCHIEPISCOPO uERISIENSI ET SALEMBRIENSI EPISCOPO, ET ELECTO NICOMEDIENSI. De ecclesiis imperialibus Constantinop. 


Charissimus in Christo filius noster Constantinopolitanus imperator illustris nostro apostolatui supplicauit ut ecclesias in imperio suo sitas, que imperiales dicuntur, et nonnisi duntaxat imperatoribus consueuerant Grecorum temporibus respondere, in hac mandaremus consistere libertate ut imperatori de temporalibus, nobis autem respondere de spiritualibus teneantur  . Quocirca discretioni uestre per apostolica scripta mandamus quatenus uocatis qui propter hoc fuerint euocandi, ueritatem sollicite inquiratis, et eas de prelibatis ecclesiis quas uel a  sui fundatione liberas exstitisse, uel per priuilegium apostolice sedis exemptas, aut tutas prescriptione legitima inueneritis, in prescripta facientes libertate manere, super aliis quas in statu repereritis libertatis audiatis que rationabiliter proposita fuerint a quocunque, ac nobis sub sigillis uestris fideliter remittatis, prefigentes partibus terminum competentem quo se cum eis nostro conspectui representent. Quod si non omnes, etc., duo uestrum, etc.

Datum Laterani, uI Idus Martii, anno undecimo.



XLII. ABBATI ET FRATRIBUS MONASTERII FOSSAENOuAE. De confirmatione priuilegiorum. 

Solet annuere, etc., usque assensu, ad exemplar  felicis recordationis Lucii pape predecessoris nostri presentium auctoritate statuimus ut per territorium Pipernense usuaria pascuarum et silue habeatis libera et quieta sicut a quadraginta retro annis inconcusse noscimini habuisse, ac ea que largitione fidelium uel commutatione aut etiam emptione ab hominibus Pipernensibus tam de peculiaribus rebus suis quam de publice silue noualibus, que ad ius et dominium beati Petri noscitur pertinere, monasterium uestrum in presenti legitime possidet aut in futurum iustis modis poterit adipisci, uobis et eidem monasterio confirmamus; nichilominus  sancientes ut ea que de predictis rebus iuste uobis in posterum conferentur, tanquam habitatores territorii memorati tam iure habitationis quam ex apostolice sedis concessione libere possitis recipere ac sine qualibet contradictione tenere. Insuper auctoritate uobis apostolica indulgemus ut siluam uestram de Laureto excolere uobis liceat et dare aliis excolendam secundum terminos quibus in authentico scripto monasterii uestri determinata est et distincta. Nulli ergo . . . nostre constitutionis, confirmationis, et concessionis, etc. Si quis autem, etc.

Datum Laterani, u Kal. Aprilis, anno undecimo.



XLIII. ABBATI SANCTI uICTORIS, ET DECANO PARISIENSI, ET MAGISTRO ROBERTO DE CORZON NOuIOMENSI CANONICO PARISIUS COMMORANTI. De electione episcopi Morinensis. 


 Cum dilecti filii Henricus, archidiaconus Morinensis, et magister H. Atrebatensis canonicus, Morinensis electi procuratores et Bernardus Morinensis canonicus ad sedem apostolicam accessissent, procuratores ipsi proponere in nostra presentia curauerunt quod Ecclesia Morinensis episcopi solatio destituta, canonici eiusdem ecclesie de pastoris substitutione tractantes, in dilectum filium Adam presbyterum, Goscelinum diaconum, Theobaldum subdiaconum, canonicos Morinenses potestatem eligendi episcopum unanimiter contulerunt, iuramento interposito promittentes quod illum reciperent in pastorem  quem de gremio ipsius ecclesie ducerent in episcopum eligendum. Qui postmodum examinatis uoluntatibus singulorum, Ioannem archidiaconum eiusdem ecclesie, uirum litteratum, prouidum, et discretum, in episcopum elegerunt, et eadem electione a capitulo communiter approbata, a metropolitano suo pariter petierunt ut electionem confirmaret eamdem. Qui tam electionem ac electi personam diligenter examinans quam etiam super ipsius etate, de cuius defectu fuerat ab aliquibus dubitatum, inquirens sollicite ueritatem, per sententiam, declarando electum ipsum minime sustinere in etate defectum, electionem de ipso factam, utpote canonice celebratam solemniter confirmauit. Qui postea regalibus  receptis a rege, ad petitionem eiusdem capituli a uenerabili fratre nostro Atrebatensi episcopo de mandato metropolitani predicti fuit in presbyterum ordinatus, et aliquandiu nullo contradicente liberam et pacificam tam in spiritualibus quam in temporalibus administrationem obtinuit in Ecclesia Morinensi, Unde procuratores ipsi a nobis humiliter petierunt ut his qui post hec omnia inuidie stimulis agitati, contra factum proprium temere ueniendo, aduersus electum ipsum materiam discordie suscitare presumunt, silentium imponentes, et memoratam electionem tam concorditer celebratam et confirmatam  solemniter approbantes, eidem faceremus electo munus consecrationis impendi, multorum super hoc non solum abbatum et capitulorum ciuitatis et diecesis Morinensis, sed etiam aliorum presbyterorum nobis litteris presentatis, qui super premissis omnibus testimonium perhibentes, electum ipsum de litteratura, discretione, ac honestate morum reddiderunt apud nos multipliciter commendatum, quinimo et electorum ipsorum super hoc nobis litteras obtulerunt, quibus erat illarum litterarum de uerbo ad uerbum sicut iidem asserunt electores, tenor insertus, que de potestate ipsis tradita iuxta premissam formam confecte in capitulo fuerant et sigillo capituli sigillate. uerum supradictus B. qui contra electum uenerat memoratum, proposuit ex  aduerso quod cum in supradictos tres sub hac forma iuramento prestito fuerit eligendi concessa potestas ut capitulum eum recipere teneretur quem illi tres ab omnibus uel a maiori et saniori parte de gremio ipsius ecclesie nominatum eligerent in pastorem, electores ipsi terminos potestatis sibi tradite non seruantes, predictum archidiaconum eligere presumpserunt, quem pauci de capitulo nominarant. Unde canonici Morinenses postmodum admirantes qualiter archidiaconus electus fuerat memoratus, cum plures essent in Ecclesia digniores, super electionis processu inuicem colloquendo ceperunt fere omnes publice profiteri quod nullatenus archidiaconum nominauerant supradictum, et reputantes se in hac parte delusos, quod super hoc  factum fuerat, per eumdem B. cui suas testimoniales litteras assignarunt, nostro curauerunt apostolatui reserare. Qui coram nobis sollicite postulauit ut eadem electione cassata, faceremus ipsi ecclesie de persona idonea canonice prouideri, cum fere omnes canonici Morinenses sint parati, sicut asseruit, prestito iuramento firmare quod prefatum archidiaconum nunquam in episcopum nominarant, et legitime possit ostendi quod iuxta premissam formam supradictis tribus collata fuerit auctoritas eligendi, ut uidelicet de gremio Ecclesie illum eligerent in quem omnes uel maior et sanior pars capituli consentirent, afferens idem B. se nichilominus probaturum quod sepedictus electus patitur  in etate defectum. Nos igitur his et aliis que fuerunt hinc inde proposita coram nobis diligenter auditis, quia res perniciosa esset exemplo si per subreptionis astutiam quis ascenderet ad apicem dignitatis, de consilio fratrum nostrorum ita duximus prouidendum ut prestito a contradictoribus iuramento quod ipsi contra prefatum electum malitiose non moueant huiusmodi questionem, predicti tres electores iuramenti uinculo astringantur dicere ueritatem quot ex canonicis examinationis tempore in prefatum archidiaconum conuenerunt, et si tres simul aut duo saltem ex ipsis iurati dixerint maiorem canonicorum partem in ipsum archidiaconum conuenisse, uos contradictoribus silentium imponatis, cum contra hoc eorum esset probatio  insufficiens, eo quod singuli essent in suis testimoniis singulares. Si uero per eorum depositiones constiterit sepedictum archidiaconum exstitisse a paucioribus nominatum, tunc demum sollicite audiatis quidquid utraque pars proposuerit ac probandum formam secundum quam eligendi potestas prefatis tribus electoribus asseritur fuisse concessa, et si fuerit sufficienter ostensum quod illum de gremio Ecclesie secundum formam sibi datam debebant eligere in quem omnes uel maior et sanior pars capituli conuenirent, uos electionem ipsius archidiaconi omnino cassetis, et faciatis Ecclesie Morinensi per electionem canonicam de persona idonea in pontificem prouideri. Alioquin quod de ipso factum est ratum habentes, contradictores  ab eius impetitione per censuram ecclesiasticam appellatione postposita compescatis, prefatum B. prebenda Morinensis Ecclesie spoliantes, qui se ad hanc penam, si forsan in probatione deficeret, obligauit; non obstante quod super etatis defectu obiectum est contra illum, cum idem canonicus huic obiectioni non multum institerit, et super hoc a metropolitano fuerit iudicatum; cuius sententia in rem transiit iudicatam, cum infra decennium non fuerit legitima prouocatione suspensa. Quod si non omnes, etc., duo uestrum, etc.

Datum Laterani, Iu Nonis Aprilis, anno undecimo.



XLIu. ABBATISSAE ET CAPITULO DE EDERA. De certo monialium numero confirmando. 


Iustis petentium, usque inclinati, octogenarium numerum monialium seu etiam conuersarum, quem propter suadentem utilitatem et necessitatem urgentem de consilio et assensu karissimi in Christo filii nostri Philippi, Francorum regis illustris, et uenerabilis fratris nostri Parisiensis episcopi diecesani uestri prouide in monasterio uestro statuistis, auctoritate apostolica confirmantes, ipsum precipimus obseruari, nisi Domino largiente in tantum eius excrescerent facultates ut secundum earum augmentum, sororum quoque numerus posset augeri. Nulli ergo . . . nostre confirmationis, etc. Si  quis autem, etc.

Datum Laterani, Kal. Aprilis, anno undecimo.



XLu. HUGONI CANONICO SANCTI GEORGII DE FAYA. Ei confirmatur prebenda de Faya. 

Dilectis filiis B. canonico Sancti Petri Pictauensis et D. procuratoribus G. de Marnaio, et tibi tam pro te quam dilectorum filiorum W. prepositi et aliorum concanonicorum tuorum nomine respondenti pariter et agenti, super prebenda de Faya, que fuit olim R. de Pento canonici eiusdem ecclesie, uolentibus litigare, dilectum filium Andream subdiaconum et capellanum nostrum concessimus auditorem. In eius igitur presentia proponere curauisti  quod ex consuetudine usuque longeuo iuramento interposito roboratis in ecclesia Sancti Georgii de Faya ultra duodecimum numerum canonici non debent institui, nec fieri promissio uel concessio de prebenda aliqua non uacante. Nullus insuper canonicus Fayensis prebendam et aliquam de ecclesiis ad capituli donationem spectantibus potest insimul possidere, sed uacantes aliis chori seruitoribus a capitulo conferuntur. Et si quando ecclesiarum talium aliquis capellanus in canonicum assumatur, capellaniam uel canonicam compellitur resignare, cum sese ad inuicem de consuetudine minime patiantur, et singuli qui capellanias recipiunt, corporaliter prestito iuramento promittant se in ipsis personaliter seruituros. Quibusdam uero in  iam dicta ecclesia de Faya Capicerio et canonicis ordinatis absente predicto B. qui licet sit ibidem canonicus, in ipsa tamen nequaquam residentiam faciebat, et ob hoc ab eo canonicis tractis in causam coram dilectis filiis abbate Sancti Iouini de Marnes et decano Thoarcensi Pictauensis diecesis et magistro P. Barrilier, quondam canonico beate Radegundis Pictauensis, iudicibus a sede apostolica delegatis, cum iidem canonici saluis ecclesie sue consuetudinibus iuramento firmatis et pars alia unius ex ipsis iudicibus et R. de Pento et O. de Maulaio et R. Iuret militum arbitrium elegissent, ipsi contra consuetudines ecclesie memorate ac etiam ius commune, prefato G. de Marnaio detinenti unam ex ecclesiis supradictis, nec eam resignare  curanti, minus prouide contulerunt, primam in illa ecclesia uacaturam sibi quoddam annuum assignantes, et uillelmo de Grandicampo puero secundo uacantem nichilominus concedentes. Processu temporis auctoritate bone memorie Octauiani episcopi Hostiensis, qui tunc in illis partibus legationis officio fungebatur, per uenerabilem fratrem nostrum Pictauen. episcopum predicti G. de Marnaio penitus concessione cassata, ipse G. de premisso arbitrio ac cassatione huiusmodi non habita mentione, ac in plurimis ueritate suppressa, nostras litteras ad Sancte Radegundis, de Cella, et Sancti Pauli priores Pictauen. a nobis obtinuit destinari ut dictos canonicos sibi prebendam suam integre reddere ac  satisfacere de subtractis uel exhibere coram se iustitie complementum per censuram ecclesiasticam appellatione postposita coarctarent; sed nominatus G. dolo uel negligentia litteras easdem supprimens, eis fere per triennium non est usus. Ceterum R. canonico Fayensi uiam uniuerse carnis ingresso, et tunc nostris litteris iudicibus presentatis, et auctoritate litterarum illarum eodem G. uacantem prebendam sibi tribui postulante, licet canonici a iudicibus predictis citati termino constituto in eorum presentia comparerent, et eos ex causis legitimis recusarent, contra litteras exceptiones legitimas allegantes, utpote per falsi suggestionem et in multis tacita ueritate a sede apostolica impetratas, iidem tamen obaudientes hec omnia, post appellationem  ad nos legitime interpositam in canonicos excommunicationis sententiam protulerunt, et illam prebendam que rescripti obtenti tempore non uacabat iam dicto G. non sunt ueriti assignare, fines apostolice iussionis in omnibus excedentes. Cumque dilectis filiis sancti Iuliani et de Fontanis abbatibus et subdecano Beati Martini Turonensis dederimus in mandatis quod si dictam excommunicationis sententiam inuenirent post appellationem ad nos legitime interpositam fuisse prolatam, ipsam denuntiarent penitus non tenere, alioquin ab eis recepta iuratoria cautione super iis pro quibus excommunicationis sententie subiacebant, absolutionis ipsis beneficium impendendo, ac iniuncto quod iniungi deberet de iure, audirent et debito fine deciderent  si quid emergeret questionis, coram abbate de Fontanis et subdecano beati Martini Turonensis partibus comparentibus termino prefinito, collega tertio se non posse interesse negotio per certum nuntium excusante, iidem iuxta nostrarum litterarum tenorem ea sententia qua dicebantur ligati canonicos absoluerunt, sed cum pars alia prouocaret et uarias proponeret rationes quare canonicos absoluere non deberent, et super reuocatione litterarum priorum, abbate Sancti Iuliani et eodem subdecano pro tribunali sedentibus, inter partes fuerit aliquandiu litigatum, ipsi duo sine alio coniudice, qui cause tractatui adesse nolebat, sicut eis per suas litteras intimarat, ad nos scriptum sigillis propriis roboratum et processum totius negotii continens  destinarunt. Pro te insuper asserere studuisti quod post R. prefati decessum ad apostolicam sedem accedens, nostro apostolatui reserasti quod cum de mandato nostro et eiusdem Hostiensis episcopi sedis apostolice tunc legati in ea ecclesia, in qua deseruieras ab etate primeua, sex sextaria bladi perciperes annuatim donec competens ecclesiasticum beneficium in prehenda uel alibi per ipsius canonicos obtineres, licet inibi eadem uacaret prebenda, quam fere omnes canonici ecclesie memorate tibi desiderabant conferre, illam tamen paucis impedientibus assequi non ualebas. Unde dilectis filiis A. cancellario. R. archipresbytero, et magistro P. Paruo canonico Bituricensi per nostras litteras  duximus iniungendum ut nisi a paucioribus et inferioribus rationabiliter esset obiectum aliquid uel ostensum propter quod maioris et dignioris partis consensus preualere non posset, tibi prebendam ipsam auctoritate apostolica appellatione remota conferrent, contradictores per censuram ecclesiasticam appellatione postposita compescentes. Dicti uero iudices per quasdam litteras Fayensis capituli perpendentes expressim in te omnium concurrere consensum et uota, capitulo mandauerunt ut facientes de necessitate uirtutem, tibi liberaliter prebendam concederent nominatam et stallum in choro ac locum in capitulo assignarent, et si qui receptioni tue se ducerent opponendos, coram eis statuto ad hoc termino comparerent mandatum apostolicum audituri.  Die quidem prefixa tam te quam G. de Marnaio tuo aduersario in eorum presentia constitutis, et omnibus fere canonicis petentibus ab eisdem ut auctoritate apostolica per se ipsos tuum uotum efficaciter adimplerent, et perpenso plenius per quasdam litteras capituli nostro apostolatui destinatas canonicos in consensu pristino de te inter se habito perdurare, quamuis ex parte illa in alio termino cum edicto peremptorio partibus assignato quedam ipsis iudicibus littere monstrarentur, quarum continentia testabatur sepedictam prebendam ipsi G. de Marnaio primitus fuisse concessam quam tu iter arripuisses ad sedem apostolicam ueniendi, quia tamen receptionem de G. factam per prefatum episcopum Pictauensem de mandato episcopi Hostiensis  inuenerant irritatam, nec aliquid rationabile contra te fuit oppositum uel in factum obiectum, te de memorata prebenda curarunt sententialiter inuestire, in rebelles, si qui existerent, excommunicationis sententiam proferentes, et per dilectum filium abbatem de Stella Cisterciensis ordinis suam sententiam exsecutioni mandantes, nec appellationi a parte altera interposite curantes deferre, quam, cum non sit ab exsecutoribus appellandum nisi modum exsecutionis excedant, decreuerunt irritam et inanem. uerum a capitulo in omni plenitudine canonicatus receptus ad nostram presentiam accessisti, super appellatione huiusmodi tuo aduersario responsurus. Sed cum eam infra annum ipso non fuerit prosecutus, et post annum elapsum . . .  eius nepos procurator effectus apud sedem apostolicam moraretur, nec contra te aliquid impetraret, iam dictum subdiaconum et capellanum nostrum tibi auditorem tribui postulasti. Qui procurator quasdam litteras sine sui conscientia impetrans auditoris, eas postquam illis contradixeras de bulla presumpsit extrahere fraudulenter; quas uiribus carere decreuimus per quasdam litteras subsequentes. Fuit autem propositum ex aduerso quod cum litteras sub forma expressa superius prioribus transmiserimus memoratis, et iidem, conuocatis partibus, tam ex confessione capicerii et canonicorum dictorum quam ex quibusdam publicis cognoscerent instrumentis, prefatum G. quedam annua  in ecclesia de Faya percipere donec integram assequeretur prebendam, et pendente iudicio prebenda de qua est controuersia uacauisset, eam ipsi, antequam tu ad nos accederes, capicerius et maior et sanior pars capituli liberaliter contulerunt, nullo tunc temporis reclamante, et cum quidam eum postmodum admittere noluissent, in eos ipsi iudices monitione premissa excommunicationis sententiam promulgarunt; qui ad nos post latam sententiam appellantes, super hoc litteras obtinuerunt transmitti ad iudices Turonenses, qui prout a te narratum fuerat in ipso negotio processerunt. Nos uero per relationem auditoris prefati super utrinque  propositis sufficienter instructi, factum iudicum Pictauensium, cum fines excessissent mandati, irritum iudicantes, et Turonensium approbantes processum, qui Fayenses canonicos absoluerant ab ipsis Pictauensibus excommunicationis sententia denodatos, et adiudicationem prebende, quam tibi iudices Bituricenses fecerunt, ratam habentes et firmam, tam capitulum Fayensis ecclesie quam te ab impetitione sepefati G. de Marnaio ex toto duximus absoluendum, ipsi G. super iis perpetuum silentium imponentes. Nulli ergo . . . nostre diffinitionis, etc. Si quis autem, etc.

Datum Laterani, XI Kal. Aprilis, anno undecimo.



XLuI. BISUNTINO ARCHIEPISCOPO. Respondet ad eius consulta 


 Tuis questionibus respondemus quod clericos in minoribus ordinibus constitutos de patrimonialibus bonis habentes unde possint congrue sustentari, etsi nondum fuerint ecclesiasticum beneficium assecuti, dummodo aliud canonicum non obsistat, ad superiores poteris ordines promouere.  Monachi uero de suis fratribus ac conuersis testes in causis propriis producere absque iuramenti exhibitione non possunt, nisi forsan a parte remittatur aduersa. Religiosi quoque de terris debentibus decimas, quas emptione uel aliis  iustis modis acquirunt, non possunt eas, nisi priuilegiati super hoc fuerint, retinere. Iudicium autem aque feruentis non solum in matrimonialibus, uerum etiam aliis ecclesiasticis causis recipi canonicis est sanctionibus interdictum.

Datum Laterani, XI Kal. April. anno undecimo.



XLuII. NOBILI uIRO THEODORO LASCARO. Inducitur ad pacem ineundam cum imperatore Constantinopolitano. 

Ut litterarum tuarum prolixitas ad compendium reducatur, eam sub certis capitulis duximus restringendam. In primis siquidem Latinos apud Constantinopolim commorantes de apostasie crimine reprehendis,  quia cum Dominice crucis assumpto signaculo, ad terre sancte succursum simulauerint properare contra barbaras nationes, iidem conuersi retrorsum in Christianos suos gladios conuerterunt,  Constantinopolitanam urbem et Constantinopolitanum imperium impugnantes; proditionem et sacrilegium eisdem impingens, pro eo quod regia urbe capta, sacrosanctis ecclesiis minime pepercerunt, Christicolis interfectis, defloratis uirginibus, et pollutis etiam coniugatis. Periurii quoque reos ipsos multipliciter asseueras, cum treugas quas tecum inierant pluries presumpserint uiolare, qui  relicta excellentiori uia quam docet Apostolus, uidelicet caritate, tecum concordiam et amicitiam nolunt inire perpetuam, sed treugas ad terminum iterum inierunt, licet Dominus non ad tempus sed perpetuo haberi precipiat caritatem. Unde nobis humiliter supplicasti ut eos tecum perpetue pacis federa faceremus inire, cum imperante Domino dilectio semper debeat inter Christianos uigere, legatum a nostro latere destinantes qui inter te ac ipsos pacem stabiliat et componat, ut nec tu nec ipsi terminum quem Deus inter te ac ipsos disposuit, mare uidelicet, transire presumant, sed huiusmodi termino sint contenti, promittens te una cum eis contra Ismelitas uiriliter pugnaturum; alioquin cum alienigenis et paganis, quamuis inuitus,  pactum tamen inies contra eos, et associaberis Blachis, cum pacem quesieris et illam non ualeas inuenire. Nos autem memoratos non excusamus Latinos, quos super excessibus suis multoties redarguimus, sed excusationes eorum presenti tibi pagina duximus declarandas. Dicunt enim quod illius adolescentis suscepto ducatu qui fatebatur Constantinopolitanum imperium sibi de iure deberi, necessitas eos compulit importuna ut in Romaniam ad acquirenda uictualia declinarent, et facientes de necessitate uirtutem, intenderunt in ipsa principaliter procurare quatenus apostolice sedi gratum prestarent obsequium et exspectatum succursum nichilominus terre sancte; quod ad plenum consummasse  putarunt, cum sine sanguinis effusione regia urbe capta, et accubatore imperii effugato, restitutisque in ipsa patre simul ac filio, Isachio uidelicet et Alexio, ad fastigium imperatorie dignitatis, fecerunt ipsos non coactos sacrosancte apostolice sedi tactis euangeliis obedientiam repromittere, imperiali nobis scripto transmisso ad maiorem fidei firmitatem, ut quod ore promiserant opere adimplerent. Cumque se ad nauigandum in Syriam totis uiribus prepararent, innata ipsorum malitia iuramentis et pactis penitus uiolatis, igne, dolo et toxico iter eorum non semel tantum sed sepe nequiter impediuit, et ad occupationem urbis regie ipsos in eorum pernitionem  renitentes et inuitos attraxit, qua sola Dei uirtute mirabiliter  triumphata, quidquid extunc quocunque modo uel loco fecerint uoluntarii uel inuiti, semper habuerunt in uotis ut inobedientie filios reducerent ad obedientiam matris sue tam debitam quam deuotam, et per imperium Romanie opportunius et facilius succurrerent terre sancte. Licet autem ipsi omnino inculpabiles non existant, per eos tamen Grecos iusto Dei iudicio credimus fuisse punitos, qui tunicam inconsutilem Iesu Christi scindere sunt moliti. Cum enim iudicia Dei adeo sint occulta quod abyssus multa prophetica uoce dicuntur, sepe contingit ut ipsius occulto iudicio, semper tamen iustissimo, mali malorum ministerio puniantur,  iuxta quod ait ipse Dominus per prophetam: Assur uirga furoris mei, et baculus ipse in manu eorum, indignatio mea . Unde ad Nabuchodonosor dixit: Quia seruisti mihi in Tyro, dabo tibi Aegyptum . Iuste siquidem in diluuio perierunt qui esse cum Ne noluerunt in arca, et famis inediam sunt perpessi qui beatum Petrum apostolorum principem, cui pascendas commisit Dominus oues suas, noluerunt recipere in pastorem, post greges sodalium euagando, nolentes ad unitatem redire sepius a predecessoribus nostris et nobis etiam commoniti diligenter, nec uoluerunt unquam terre sancte subsidium impertiri, cui tum uicinitate locorum, tum abundantia diuitiarum, plenius et perfectius  succurrere potuerunt. Unde non immerito per eos qui ad utrumque pariter intendebant locum perdiderunt et gentem; ut perditis male malis, ipsa terra talibus locaretur agricolis qui fructum reddant tempore opportuno. Ceterum quia, quemadmodum legitur in Daniele propheta, est Deus in celo qui reuelat mysteria, mutat tempora, et transfert regna, qui dominatur in regno hominum, et cui uoluerit dabit illud, Constantinopolitanum imperium transtulit ad eosdem, nobilitati tue consulimus ut in conspectu karissimi in Christo filii nostri Henrici Constantinopolitani imperatoris illustris humilies temetipsum eique seruias honorem debitum impendendo, Ieremie sequentes exemplum, quem  Isrelitico populo legimus consilium tribuisse ut Nabuchodonosor regi seruirent et uiuerent sub eodem. Si enim propheta consuluit ut fidelis populus infideli regi seruiret, quanto magis consulendum est tibi ut seruias imperatori prefato, cui Altissimus dedit imperium, cum catholicus princeps et fidelis existat, ut sub eius uiuens imperio pacem obtineas exoptatam. Super eo uero quod illos caritatem asseris non habere, pro eo quod tecum treugas ad terminum inierunt, nolentes easdem in perpetuum stabilire, cum dilectio termino non claudatur, tibi breuiter respondemus quod caritas et potest et debet etiam sine treugis haberi, cum non solum ad amicos sed etiam ad inimicos sit ipsa caritas extendenda, dicente Domino: Diligite inimicos uestros  benefacite iis qui oderunt uos, et orate pro persequentibus et calumniantibus uobis ; que profecto per treugas non tollitur, sed fouetur, et ad perfectionem ipsius uia facilior preparatur. Tu uero dispositioni diuine consentiens, qua idem est imperator ad imperium sublimatus, ei debitum impendas obsequium et honorem, et nobis, qui, licet indigni, locum beati Petri tenemus, deuotionem et reuerentiam cum omnibus qui sunt tecum satagas exhibere; quia nos per legatum quem ad partes illas intendimus destinare, imperatorem eumdem faciemus sollicite commoneri ut tecum in spiritu ambulet lenitatis. Cum autem ipsum legatum ad  partes illas noueris peruenisse, tuos ad eum nuntios destinabis, ut idem inter te ac imperatorem predictum ea que pacis sunt et salutis ordinare procuret.

Datum Laterani, XuI Kal. April. anno undecimo.



XLuIII. ALUFO CANONICO SANCTAE ANASTASIS. Ei confirmatur prebenda. 

Solet annuere, etc. usque assensum, prebendam quam in ecclesia Sancte Anastasis te proponis legitime assecutum, sicut eam iuste possides et quiete, auctoritate tibi apostolica confirmamus et presentis scripti, etc. Nulli ergo, etc. Si quis autem,  etc.

Datum Laterani, u Idus April. anno undecimo.



XLIX. DECANO SANCTAE MARIAE DE BLAKERNA, ET CANTORI SANCTORUM QUADRAGINTA, ET MAGISTRO G. CANONICO SANCTI PAULI CONSTANTINOPOLITANIS. Scribitur pro eodem Alufo. 

Grauem nobis dilectus filius Alufus canonicus Sancte Anastasis Constantinopolitane obtulit questionem, quod D. concanonicus suus et quidam alii Constantinopolitani manus iniecerunt in eum, Dei timore postposito, temere uiolentas. Quia igitur huiusmodi uiolentarum manuum iniectores non est  dubium incidisse in canonem sententie promulgate, discretioni uestre per apostolica scripta mandamus quatenus si est ita, presumptores eosdem tandiu, etc. Quod si non omnes, etc., duo uestrum, etc.

Datum Laterani, II Idus Aprilis, anno undecimo.



L. CANTORI SANCTORUM QUADRAGINTA, ET MAGISTRO G. SANCTI PAULI, ET ARN. SANCTAE MARIAE DE CINTURA CANONICIS CONSTANTINOPOLITANIS. Pro eodem. 

ueniens ad apostolicam sedem dilectus filius Alufus Sancte Anastasis canonicus sua nobis insinuatione  monstrauit quod cum decanus Sancte Marie de Blakerna et canonici Sancte Anastasis Constantinopolitane, pro quibus ad sedem apostolicam laborauit, ei prebende sue fructus et alia de iure ad ipsum spectantia in sui absentia promiserint exhibere, ipsa detinent et reddere contradicunt. Quocirca discretioni uestre per apostolica scripta mandamus quatenus dictos decanum et canonicos ut fructus illos et alia eidem exhibeant, ut tenentur, monitione premissa per censuram ecclesiasticam appellatione remota cogatis. Quod si non omnes, etc. duo uestrum, etc.

Datum Laterani, Idibus Aprilis, anno undecimo.



LI. PRAEPOSITO ET CAPITULO DE BLAKERNA. Pro Arnulfo canonico de Blakerna 


Constitutus in presentia nostra dilectus filius Arnulfus ecclesie uestre canonicus nobis humiliter supplicauit ut ei, qui ad sedem apostolicam ueniendo, pro negotiis uestris et totius cleri Constantinopolitani expediendis plurimum laborauit, pro prouentibus eiusdem ecclesie perceptis a uobis, quos ipse, si presens fuisset in uestra ecclesia, percepisset, satisfieri faceremus eidem. Cum igitur idem A. inde dispendium pati non debeat unde premium dignoscitur meruisse, uniuersitatem uestram rogandam duximus et monendam, per apostolica uobis  scripta mandantes quatenus eidem canonico de prouentibus sibi subtractis, donec pro communibus negotiis absens fuit, taliter prouidere curetis quod ipse propter hoc uobis et ecclesie uestre magis obnoxius teneatur, et nos debeamus deuotionem uestram exinde non immerito commendare.

Datum, ut in alia.



LII. CHARISSIMO IN CHRISTO FILIO HENRICO ILLUSTRI CONSTANTINOPOLITANO IMPERATORI. Inducitur ut bona ecclesie S. Anastasis ablata restituat. 

Ad audientiam nostram dilecto filio nostro Alufo canonico ecclesie Sancte Anastasis Constantinopolitane  significante peruenit quod eadem ecclesia, que antequam Constantinopolitana ciuitas caperetur post maiorem ecclesiam locum precipuum obtinebat, grauatur maxima paupertate, bonis ipsius distractis multipliciter et consumptis. Insuper inclyte recordationis Baduinus imperator germanus tuus, cuius successor existis, casalia cum pertinentiis suis, possessiones, et res alias que ad ecclesiam pertinebant predictam contra iustitiam occupauit et detinuit occupata, que in anime tue periculum reddere contradicis. Quia uero quanto magis gressus tui a Domino prosperantur, tanto minus esse debes ecclesiis onerosus, serenitatem tuam rogamus et monemus attentius quatenus si  est ita, bona eadem Ecclesie ipsi ob reuerentiam apostolice sedis et nostram restituens, ab eius super hoc molestatione indebita conquiescas.

Datum Laterani, XuI Kal. Maii, anno undecimo.



LIII. CANTORI DE BLAKERNA, PRAEPOSITO SANCTI SEPULCRI ET MAGISTRO P. CANONICO SANCTI PAULI CONSTANTINOPOLITANI. Eis committitur causa T. capellani de Bucca leonis. 

Insinuantibus T. capellano ecclesie de Bucca Leonis et quibusdam aliis clericis Constantinopolitanis nos noueritis accepisse quod H. de Atrebato et quidam alii clerici Constantinopolitani prouentus quarumdam rerum que in sortem clericorum ipsorum  cessisse noscuntur percipiunt et diuidunt pro sue arbitrio uoluntatis, illis qui super hoc deberent de iure requiri penitus inconsultis, et eisdem, licet sepius requisiti, debitam nolunt reddere portionem. Quocirca discretioni uestre per apostolica scripta mandamus quatenus uocatis qui fuerunt euocandi, et auditis hinc inde propositis, quod iustum fuerit appellatione postposita statuatis, facientes, etc. Testes autem, etc. Quod si non omnes . . . duo uestrum, etc.

Datum Laterani, Xu Kal. Maii, anno undecimo.



LIu. ELECTO NICOMEDIENSI, ET PRAEPOSITO SANCTI SEPULCRI ET PRIORI PISANORUM CONSTANTINOPOLITANIS. Committitur eis causa super quadam mula. 


Innotuit nobis, conquerentibus dilectis filiis A. et D. clericis apud Constantinopolim constitutis, quod decanus Sancte Sophie ac quidam alii Constantinopolitani quamdam mulam et res alias pertinentes ad ipsos contra iustitiam detinent et reddere contradicunt, super blado et rebus aliis iniuriantes eisdem. Ideoque discretioni uestre per apostolica scripta mandamus quatenus uocatis qui fuerint euocandi, et auditis hinc inde propositis, quod iustum fuerit appellatione postposita statuatis, facientes, etc. Testes autem, etc. Quod si non omnes . . . duo, etc.

Datum, ut in alia



Lu. SANCTAE SOPHIAE ET SANCTAE ANASTASIS DECANIS, ET CANTORI DE BLAKERNA. Eis committitur causa Arnulfi canonici de Blakerna. 


Conquesti sunt nobis dilecti filii Arnulfus canonicus de Blakerna et alii clerici apud Constantinopolim constituti quod uenerabilis frater noster Salimbriensis eis super quibusdam terris, uineis, pratis et rebus aliis damna grauia et iniurias inferre non cessat. Ideoque discretioni uestre per apostolica scripta mandamus quatenus partibus conuocatis audiatis causam, et appellatione remota, fine debito terminetis, facientes, etc. Testes autem, etc. Quod si non omnes, etc.

Datum, ut in alia.



LuI. DILECTO FILIO MELDENSI ELECTO. Ut impendat benedictionem A. abbatisse Iotrensi. 


 Dilecte in Christo filie moniales lotrensis monasterii humili nobis insinuatione monstrarunt quod idem cenobium propter dilationem benedictionis electe ipsius tam in spiritualibus quam temporalibus non modica sustinuit detrimenta. uolentes igitur eidem paterna sollicitudine prouidere, discretioni tue per apostolica scripta mandamus quatenus infra quindecim dies postquam fueris consecratus, saluo tenore sententie que dudum inter  bone memorie predecessorem tuum et A. quondam abbatissam lotrensem a nobis lata est et nondum exsecutioni mandata, et omni quod utrique competit parti iure, ipsi electe munus benedictionis impendere non omittas. Alioquin noueris nos uenerabili fratri nostro Trecensi episcopo in mandatis dedisse ut extunc, saluis predictis omnibus, auctoritate nostra eamdem appellatione remota sine dilatione benedicere non postponat.

Datum Laterani, XIII Kal. Maii, anno undecimo.



LuII. 

In eumdem modum Trecensi episcopo usque non omittat. Ideoque fraternitati tue per apostolica scripta mandamus quatenus si dictus electus mandatum  nostrum infra predictum terminum non implerit, tu extunc, saluis predictis omnibus, auctoritate nostra eamdem electam appellatione remota sine dilatione benedicere non postponas.

Datum, ut in alia.



LuIII. DECANO ET CANTORI DE BLACHERNA, ET MAGISTRO P. DE MONTINIACO CANONICO SANCTI PAULI CONSTANTINOP. Committitur eis quedam causa Const. 

Sicut dilectus filius Ernulfus canonicus Sancte Marie de Cinctura Constantinopoli sua nobis conquestione monstrauit, cantor ipsius ecclesie ac quidam alii concanonici sui portas eiusdem ecclesie  et res alias per uiolentiam rapere presumpserunt in eiusdem canonici et Ecclesie preiudicium ac scandalum plurimorum. Quia uero nobis non constitit de premissis, discretioni uestre per apostolica scripta mandamus quatenus uocatis qui propter hoc fuerint euocandi, et auditis hinc inde propositis, quod iustum fuerit appellatione postposita statuatis, facientes, etc. Testes autem, etc. Quod si non omnes . . . duo uestrum, etc.

Datum Laterani, XuII Kal. Maii, anno undecimo.



LIX. CANTORI SANCTAE MARIAE DE BLAKERNA ET MAGISTRO G. SANCTI PAULI ET T. SANCTI GEORGII CONSTANTINOPOLITANIS CANONICIS. Super causa consimili. 


Dilecti filii decanus et capitulum ecclesie Sancte Marie de Cinctura transmissa nobis conquestione monstrarunt quod Brino balistarius et quidam alii Constantinopolitani super quadam domo ecclesie supradicte in eleemosyna sibi concessa et rebus aliis graues eis et iniuriosi existunt. Ideoque discretioni uestre per apostolica scripta mandamus quatenus partibus conuocatis, et auditis hinc inde propositis, quod iustum fuerit, etc., facientes, etc. Testes autem, etc. Quod si non omnes . . . duo, etc.

Datum, ut in alia.



X. SANCTI ANASTASII, ET SANCTI PAULI DECANIS ET MAGISTRO G. CANONICO SANCTI PAULI CONSTANTINOPOL. Committitur eis quedam causa capituli de Blakerna. 


Querelam dilectorum filiorum decani et capituli de Blakerna recepimus continentem quod fratres hospitalis  . . . . . de Bolonia et quidam alii Constantinopolitane diecesis super quodam molendino, quadam summa pecunie, et rebus aliis iniuriantur eisdem. Quocirca discretioni uestre per apostolica scripta mandamus quatenus partibus conuocatis, et auditis hinc inde propositis, quod  iustum fuerit usuris cessantibus, etc., facientes, etc. Testes autem, etc. Quod si non omnes . . . . . duo, etc.

Datum, ut in alia.



LXI. EUDONI PRIORI ET CANONICIS DOMUS ELEEMOSYNARIAE SANCTI IOANNIS ANDEGAuENSIS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 

Licet locis religiosis diligentiam teneamur paternam impendere, ea tamen loca debemus habere specialius commendata in quibus hospitalitatis et  alia pietatis opera studiosius exercentur. Eapropter, dilecti in Domino filii, uestris iustis postulationibus clementer annuimus, et prefatam hospitalem domum Sancti Ioannis Andegauensis, in qua diuino estis obsequio mancipati, ad exemplar felicis recordationis Alexandri pape predecessoris nostri sub beati Petri et nostra protectione suscipimus et presentis scripti priuilegio communimus. Inprimis siquidem statuentes ut ordo canonicus, qui secundum Deum et beati Augustini Regulam in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem domus in presenti iuste et canonice possidet, etc., usque illibata permaneant; in quibus hec propriis  duximus exprimenda uocabulis. Locum ipsum in quo prefata domus sita est cum omnibus pertinentiis suis, capellam Sancti Stephani de domo pauperum, et capellam Sancti Iacobi de Theson cum ponte et omnibus pertinentiis suis, exclusam Andegauensem cum molendinis, piscaturis et omnibus pertinentiis suis, nemus de Deserta cum pertinentiis suis, domos uestras que sunt supra pontem Andegauensem et de utraque folia cum augmentatione nundinarum, et medietatem dicti pontis Andegauensis cum pertinentiis suis, iustitiam et tenimenta que habetis in feudo regis et aliis dominicis feudis. Tenimenta que habetis in uerreriis, in Chesneia, in feudo de Sance, in Pyreio, in Iuncheriis,  Iurleta, Morino, Corrourio, Telleia, in feudis de Fougere, de Rameforti, et Oliuerii Andefrei, et Agnetis de Chastellione. Redditus quos habetis in Chantoceio, Segreio, Salmurio, Castronouo, et ea que habetis in Agrifame, in feudo Falconiorum, et in Loicaneria. uillam que dicitur Fontanas Borrel, cum omnibus pertinentiis suis. Curaturam molendini uestri de fontibus per terram Boccardi de Marolio. Massuram integram de Cuelcio cum hominibus et aliis pertinentiis suis. Redditum triginta solidorum apud Syrenas. uillam de Rochetis, cum hominibus et aliis pertinentiis suis. Tenimenta que habetis in feudis de Foldonio et de Brein. Calefagium uestrum de ualeia, et pasnagia de Mounes, et ea que habetis in Aualo et in Floreio. Sane noualium  uestrorum, que propriis manibus aut sumptibus colitis, siue de nutrimentis animalium uestrorum, nullus a uobis decimas exigere uel extorquere presumat. Constituimus etiam ut episcopus uel officiales ipsius a prescripta domo nil requirat preter ea que de iure sibi episcopali debentur, nec ministri aut fratres ipsius absque manifesta et rationabili causa excommunicationi uel suspensioni ab aliquo supponantur. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Decernimus ergo ut nulli omnino hominum fas sit prefatam domum temere perturbare  aut eius possessiones auferre, etc. Salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, etc. Cunctis autem eidem loco sua iura seruantibus, etc., usque in finem. Amen.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii, XuIII Kal. Maii, indictione XI, Incarnationis Dominice anno 1206, pontificatus uero domini Innocentii pape III, anno undecimo.



LXII. EPISCOPO ATREBATENSI. Eum instruit quomodo se gerere debeat erga usurarios et presbyterum in heresim relapsum. 

 Cum iuxta canonicas sanctiones ubi multorum strages est, seueritati sit aliquid subtrahendum, in usurarios, qui tantum in ciuitate ac diecesi tua excreuisse dicuntur quod si censura in Lateranensi concilio prodita contra tales proferretur in omnes, omnino claudi ecclesias pre multitudine oporteret, cum ea poteris cautela procedere ut uniuersos insimul non inuoluas, sed tuum incipias ab aliquibus officium exercere, illius instructus exemplo contra quem cum accipientes denarium murmurarent, non omnibus sed uni eorum dixisse refertur: Amice, non facio tibi iniuriam. Nonne ex denario conuenisti mecum? etc.  Presbyterum uero in  custodia sibi facias deputata manere qui quondam, ut asseris, de canonico regulari monachus Cisterciensis effectus, ac deinde ad ordinem nigrum rediens, et demum ad secularia deuolutus, propter heresim quam publice predicabat a tuo fuit predecessore per septem annos in custodia carcerali detentus, a qua tandem te sibi compatiente retractus, retrusus est postmodum in eamdem, quoniam sicut prius hereses seminabat.

Datum Laterani, XIII Kal. Maii, anno undecimo.



LXIII. ABBATI ET CONuENTUI SANCTI CALIXTI CISONIENSIS. Ut eis liceat decimas et terras pignori obligare. 

 Cum, sicut asseritis, quidam laici quasdam habeant monasterii uestri decimas et terras in feudum, presentium uobis auctoritate concedimus ut ipsas terras et decimas liceat uobis in pignus accipere ac in sortem quod de fructibus percipietis earum minime computare, dummodo super obsequio quod ratione feudi tenentur impendere non grauentur.

Datum Laterani, XII Kal. Maii, anno undecimo.



LXIu. R. TROSELLI CANONICO SANCTI URSINI BITURICENSIS. Dispensatur secum ut beneficium teneat, quamuis fuerit iudex duelli.

 Solet annuere, etc. Licet autem a maiori et saniori parte capituli Sancti Ursini Bituricensis electus fueris in priorem, quia tamen dilectus filius cantor Bituricensis Ecclesie, qui electus fuerat a quibusdam, in iudicio tibi obiiciens quod unus de iudicantibus quoddam duellum exstiteras de quo sanguinis effusio fuerat subsecuta, id per duos testes sufficienter probauit, non tam propter culpe tue uitium quam ut deinceps ab aliis euitetur perniciosum exemplum, quod circa electionem huiusmodi de te factum fuisse dignoscitur de fratrum nostrorum consilio duximus irritandum. uerum quoniam huiusmodi duellorum iudicia iuxta prauam quarumdam consuetudinem regionum non solum a laicis seu clericis in minoribus ordinibus constitutis, sed  etiam a maioribus ecclesiarum prelatis consueuerunt, prout multorum assertione didicimus, exerceri, attendentes quod predictum duelli iudicium non in accusationis forma sed in modum tantum tibi fuit exceptionis obiectum, tuis supplicationibus inclinati auctoritate presentium tibi duximus indulgendum ut hoc penitus non obstante ad quamlibet eligi ualeas dignitatem, dummodo aliud canonicum non obsistat, maxime cum ex illo duello non sit mutilatio uel occisio subsecuta.

Datum.



LXu. PHILIPPO ILLUSTRI REGI FRANCORUM. Ut domum edificare possit Parisius pro suorum officialium seruitio. 


Ex litteris regie serenitatis accepimus quod uolens tuis seruientibus, qui in regio seruitio senuerunt, misericorditer prouidere, domum quamdam Parisius de bonis tuis et seruientum ipsorum edificare disponis, in qua ipsis uite necessaria ministrentur, nobis humiliter supplicans et deuote ut ipsam in ius et proprietatem beati Petri recipere dignaremur, eamdem ab episcopali iure penitus eximendo. Cum igitur magis conueniat ut ipsa domus a sui fundatione sit libera quam post fundationem ab  episcopali debito eximatur, uenerabili fratri nostro episcopo et dilecto filio archidiacono Nouiomensi nostris damus litteris in mandatis ut fundum in quo domum ipsam intendis construere oblatum beato Petro recipiat uice nostra, ut sic in fundo Romane Ecclesie domus ipsa cum capella et cemeterio ad opus duntaxat huiusmodi seruientum de licentia nostra libera construatur; ita tamen ut nec diecesani episcopi nec uicinarum ecclesiarum per hoc iustitia minuatur; quia sic intendimus tibi facere gratiam ut illis iniuriam minime inferamus.

Datum, ut in alia.



LXuI. CIuIBUS SORANIS. Confirmantur eis rationabiles eorum consuetudines. 


Ad ubera sacrosancte Romane Ecclesie matris uestre tanquam deuoti filii recurrentes, ipsius uos decet dulci lacte nutriri; ut qui hactenus, nouercante fortuna, onus portastis indebite seruitutis, nunc, opitulante gratia, nouamen inueniatis solite libertatis. Eapropter, dilecti in Domino filii, uestris iustis postulationibus grato concurrentes assensu, rationabiles libertates, bonos usus, et consuetudines approbatas, quas a tempore illustris regis Rogerii usque ad obitum Willelmi, regum Sicilie, habuistis, uobis paterna benignitate concedimus et auctoritate apostolica confirmamus, ut illis licenter utamini fidem nobis integram obseruando. Nulli ergo . . .  hanc paginam nostre concessionis et confirmationis, etc Si quis autem, etc.

Datum Laterani.

In eumdem modum clericis, militibus, et uniuersis hominibus Rocce Arcis.

Datum Laterani

In eumdem modum uniuersis hominibus de Pesclo solido.

Datum Laterani.



LXuII. CONSULIBUS ET UNIuERSIS MILITIBUS ET HOMINIBUS TAM CIuITATIS QUAM BURGI ARELATENSIS, ET NOBILIBUS uIRIS u. DE BAUCIO ET ALIIS DOMINIS BURGI ARELATENSIS. Ut consueta seruitia impendant Ecclesie Arelatensi. 


Si quam suaue sit iugum et leue onus Ecclesie nosceretis, non quereretis utique uos ab eius ingenua subiectione subtrahere ac iugo seruitutis extranee libera colla dare. Accepimus siquidem, uenerabili fratre nostro Arelatensi archiepiscopo intimante, quod cum Arelatensi Ecclesie singulariter fidelitate ac dominio essetis astricti, occasione iuramenti quod nobili uiro comiti Prouincie prestitistis,  grauiter lesistis eamdem, Saluariam, uermellariam, et quedam alia in Arelatensi ciuitate concedentes eidem in non modicum eius preiudicium et grauamen, et alias ad certa uos ei seruitia obligantes que sine iactura iuris ipsius ecclesie, que uestra est domina principalis, illi exsoluere non potestis. Cum igitur iuramentum non sit ad uinculum iniquitatis inuentum, uniuersitatem uestram monemus attentius et hortamur, per apostolica uobis scripta mandantes quatenus iuramento huiusmodi non obstante, quod, in quantum per illud ecclesiastica libertas offenditur, non est, ut illicitum, obseruandum, quidquid super iis in damnum Arelatensis Ecclesie fuerit attentatum inutile reputantes, prefato archiepiscopo  et ecclesie sue debita et consueta seruitia impendatis, iura que in uobis et ciuitate uestra obtinet ad alium iniuste transferre nullatenus presumentes.

Datum Laterani, uI Non. Maii, anno undecimo.



LXuIII. ARELATENSI ARCHIEPISCOPO. Confirmatur ei priuilegium de non soluendis procurationibus legatorum. 

Licet per apostolicum priuilegium sit indultum ut nulli prorsus legato, nisi ei tantum qui de Romani pontificis latere fuerit destinatus, Arelatensis prouincia sit subiecta, quia tamen ad eliminandam hereticam prauitatem et rabiem sedandam hostilem  ad partes illas legatos necessario destinauimus, quibus te uolumus prudenter assistere ac liberaliter prouidere, auctoritate tibi presentium precauemus ut per obsequia propter necessitatem huiusmodi predictis legatis impensa nullum tibi uel ecclesie tue preiudicium generetur.

Data eadem.



LXIX. ABBATI SANCTI MICHAELIS CISTERCIENSIS ORDINIS. De hospitali S. Spiritus in diecesi Halberstadensi. 

In nostra presentia constitutus dilectus filius nobilis uir comes de Blancoburgo deuota nobis insinuatione  monstrauit quod feruenti uoluntate desiderat ut iuxta monasterium tuum de bonis suis in honore sancti Spiritus construatur ad opus infirmorum et pauperum hospitale, decem et octo mansos optime terre in Elikestorp, decimam insuper eiusdem loci, quam ibidem a uenerabili fratre nostro Halberstadensi episcopo tenere dignoscitur, si fieri potest, cum episcopi eiusdem assensu uel extimatione pro ipsa, et centum marchas argenti ad structuram hospitalis ipsius nobis humiliter offerendo, postulans nichilominus ut hospitale ipsum non suo sed nostro nomine construi faceremus. Nos igitur eius pium propositum in Domino commendantes, ad ius et potestatem Romane Ecclesie ac utilitatem sancti Spiritus in Saxia  , cui due marce  puri argenti nomine census, quem comes constituit memoratus, annis singulis persoluentur, recepimus donum eius. Ut autem comitis eiusdem intentio per tuam sollicitudinem debitum consequatur effectum, in hac parte committendas tibi duximus uices nostras, deuotioni tue presentium auctoritate mandantes quatenus predictorum omnium nostro nomine possessionem apprehendere studeas corporalem, et in predicto loco ad opus tantummodo infirmorum et pauperum construi facias hospitale. Cum autem constructum fuerit et congrue ordinatum, uniuersa nobis per tuas litteras fideliter intimare procures; ut de loco ipso prout expedire uiderimus disponentes, eumdem nostris priuilegiis muniamus.

 Datum Laterani, II Kal. Maii, anno undecimo.



LXX. ARCHIEPISCOPO TURONENSI. Committitur ei accusatio adulterii. 

 Intelleximus tam per litteras uenerabilis fratris nostri Pictauensis episcopi quam per ea que coram dilecto filio Andrea subdiacono et capellano nostro, super hoc auditore concesso, proposita pro partibus exstiterunt quod cum S. laicus Elizabeth uxorem suam a maritali consortio sine causa rationabili depulisset, idem episcopus diecesanus eorum, audiens mulierem eamdem cum quodam adultero fornicari, eam et illum uinculo excommunicationis astrinxit. Que tandem eum qui dicebatur eius adulter  abiurans, absolutione recepta coram episcopo memorato, predictum uirum sibi restitui postulauit. At ille huiusmodi ei obiiciens adulterium, de quo prolem genuisse dicebat eamdem, et quod ab ipso non expulsa sed spontanea recessisset, restitutionem sui proposuit ei esse minime faciendam, quod mulier memorata prorsus inficians, replicabat in ipsum quod fuerat fornicatus, et de fornicatione sobolem procrearat, propter quod tali exceptione uti non poterat contra ipsam. Cum autem utrique parti probandi hec facultate concessa, prefata mulier per quosdam testes eiusdem uiri adulterium probauisset, quos uir ipse dicebat tanquam minus idoneos  reprobandos, tandem ab eo fuit ad nostram audientiam appellatum. Quocirca fraternitati tue per apostolica scripta mandamus quatenus nisi constiterit uel per euidentiam rei, uel per confessionem legitimam mulieris, quod taliter adulterata fuisset, adulterii etiam quod uir dicitur commisisse probatione cessante, ipsum recipere compellas eamdem. Quod si predicto modo de mulieris fornicatione constiterit, nisi testes per quos uiri adulterium est probatum fuerint legitime reprobati, cum matrimonii ius in utroque consistat, et paria delicta mutua compensatione tollantur, nichilominus eum cogas ut eam recipiat et maritali affectione pertractet. Alioquin, mulieri predicte silentium imponere non postponas.

 Datum Laterani, uI Kal. Maii, anno undecimo.



LXXI. CANONICIS ALTARIS BEATORUM APOSTOLORUM PETRI ET PAULI SENONENSIS. Confirmatur collatio eis facta cuiusdam Ecclesie. 

Annuere consueuit, etc., usque impertiri. Cum igitur ad diuini cultus augmentum bone memorie G. [Guillelmus] archiepiscopus Senonensis redditus certos altari cuius estis obsequio deputati ad sustentationem ministrorum eiusdem in quibusdam ecclesiis assignarit, et capitulum Senonense sibi concesserit ut in partitionibus ipsis participarent de cetero quemadmodum canonici seruientes altari beati Stephani facere dignoscuntur, et idem archiepiscopus  in recompensatione partitionum illarum ecclesiam de Bosco regis dicto capitulo donarit perpetuo possidendam, nos uestris iustis precibus inclinati predictos redditus et partem quam habetis in partitionibus memoratis, sicut ea omnia iuste ac pacifice possidetis, et in eiusdem archiepiscopi litteris plenius continetur, uobis et per uos altari predicto auctoritate apostolica concedimus et presentis scripti patrocinio communimus. Nulli ergo . . . nostre confirmationis, etc. Sic quis autem, etc.

Datum Laterani, uI Non. Maii, anno undecimo.



LXXII. CANTORI ET CAPITULO BEATAE MARIAE MEDUNTENSIS. De confirmatione priuilegiorum. 


Cum a nobis petitur, etc., usque assensum, ecclesiam uestram et personas inibi Domino seruientes, cum omnibus bonis tam ecclesiasticis quam mundanis que in presenti rationabiliter possidetis, aut in futurum iustis modis prestante Domino poteritis adipisci, sub beati Petri et nostra protectione suscipimus, auctoritate apostolica inhibentes ne diecesanus episcopus, archidiaconus uel alius a uobis procurationem indebitam et insolitam extorquere presumat, nec in aliquem uestrum sine manifesta et rationabili causa excommunicationis uel suspensionis sententiam promulgare. Nulli ergo . . . nostre  protectionis et inhibitionis, etc. Si quis autem, etc.

Datum, ut in alia.



LXXIII. CONuENTUI CORBEIENSIS MONASTERII. Ratificantur que facta sunt per legatos S. A. 

 Cum uenerabilis frater noster episcopus Ostiensis et dilectus filius Leo tituli Sancte Crucis presbyter cardinalis olim in partibus Alemannie legationis officio fungerentur, inuenerunt dilectum filium abbatem de monasterio Herwordeldensi, quod ad Romanam Ecclesiam nullo mediante noscitur pertinere, ad monasterium Corbeiense, quod etiam est Romane Ecclesie speciale, propria temeritate migrasse, licentia illud deserendi uel confirmatione  a nobis uel ab ipsis etiam, qui uices nostras in illis partibus tunc gerebant, nec habita nec petita. Cumque Northusium aduenisset regalia recepturus, iidem  existentes ibidem, ut contemptus eius manifestior appareret, ad eos accedere non curauit, se mandatorum ipsorum exhibens modis omnibus contemptorem. Propter quod dicti legati uenerabili fratri nostro Padeburnensi episcopo dederunt firmiter in mandatis ut eumdem ad suam presentiam euocaret, et predictis omnibus diligentius expositis coram eo, ipsum ob omni officio et beneficio suspendere non differret donec nostro uel illorum se conspectui presentaret, de contemptu ueniam petiturus. Ceterum cum suum nuntium ad eorumdem presentiam destinaret  ,  se super predictis omnibus per eumdem excusans illius terre allegauit consuetudinem generalem, asserens quod pro electionis confirmatione uel obtinenda etiam benedictione uel licentia de uno ad aliud monasterium transeundi summus pontifex uel eius legati non erant aliquatenus requirendi, cum in illis partibus consuetudo talis hactenus sit seruata. Iidem uero legati, precibus multorum inducti tam ecclesiasticorum quam secularium principum, qui eosdem pro ipso instantissime rogauerunt, predictam sententiam relaxarunt, prefato episcopo Padeburnensi mandantes ut memorato abbati iniungere non differret ut usque ad Dominicam qua cantatur: Letare, Ierusalem, proximo preteritam  nuntios suos ad sedem apostolicam destinaret, mandatum nostrum tam super hoc quam aliis eisdem mediantibus nuntiis recepturus; quod si facere forte negligeret, extunc ipsum in pristinam sententiam reducere non differret, et eam faceret firmiter obseruari. Postmodum autem cum suos ad sedem apostolicam nuntios destinasset, iidem uolentes eum multipliciter excusare, ad defensionem ipsius predictam consuetudinem allegarunt. Cum igitur hec non tam consuetudo quam corruptela merito sit censenda, que profecto sacris est canonibus inimica, ipsam de cetero seruari nolentes, eisdem legatis dedimus in mandatis ut a predictis  nuntiis, Her. uidelicet preposito et C. canonico ecclesie noue, qui plenam tam abbatis quam Corbeiensis conuentus procurationem habebant, sicut nobis constitit per publicum instrumentum, uice nostra obedientiam reciperent manualem, facta renuntiatione consuetudinis antedicte. Qui tam in consuetudinis ipsius renuntiatione quam in obedientia exhibenda nostrum adimplentes mandatum, litteras super hoc suis signatas sigillis apud nos dimittere procurarunt. Quocirca discretioni uestre per apostolica scripta mandamus quatenus quod factum est per nuntios antedictos ratum habentes, de cetero huiusmodi prauam consuetudinem nullatenus obseruetis.

Datum Laterani, u Nonas Maii, anno undecimo.



LXXIu. ABBATI ET CONuENTUI CORBEIENSI. Conceduntur eis quedam priuilegia. (Laterani, II Kal. Maii.


Quanto Corbeiensam Ecclesiam nobis et Ecclesie Romane deuotiorem sumus experti, tanto rationabiles petitiones pertinentes ad ipsam inducimur specialius exaudire. Cum ergo monasterium uestrum ab omni iurisdictione cuiuslibet episcopi preterquam summi pontificis sit exemptum, presentium uobis auctoritate concedimus ut ordines monachorum uestrorum et consecrationes altarium seu basilicarum que fuerint infra eiusdem monasterii ambitum constituta, necnon chrisma et oleum sanctum,  ac cetera Ecclesie sacramenta recipere uobis liceat a quocunque catholico episcopo malueritis gratiam apostolice sedis habente. Nulli ergo . . . nostre concessionis, etc. Si quis autem, etc.

Datum Laterani, II Kal. Maii, anno undecimo.



LXXu. CORBEIENSI ABBATI. De eadem re. 

Quanto Corbeiensem Ecclesiam, etc., ut in alia, usque exaudire. Quapropter deuotioni tue presentium auctoritate concedimus ut officiales monasterii tui, qui fratrum prebendam contra iustitiam detinuerint, canonica tibi liceat districtione compellere ad iustitiam, sicut debent, super hoc sub tuo examine  faciendam, districtius inhibentes ne predicti officiales per laicalis sententie iniustitiam in usus suos stipendia monachis deputata conuertere quauis temeritate presumant. Nulli ergo . . . nostre concessionis et inhibitionis, etc. Si quis autem, etc.

Datum, ut in alia.



LXXuI. PATRIARCHAE CONSTANTINOPOLITANO. Redarguitur de multis excessibus. 

Contra pessimam pestem aduersus uniuersalem Ecclesiam Constantinopoli nuper exortam tanto seuerius  nos oportet apostolicam exercere censuram quanto perniciosius inueterata corrumperet et altius cresceret radicata. Non igitur in tui derogationem honoris, quem, quantum cum Deo possumus, illesum cupimus conseruare, sed in destructionem pestis ipsius, quam diligenti studio intendimus abolere, ad ea que subscripta sunt nos cum debita noueris processisse cautela  . Sane cum olim tua nobis fuisset electio presentata, nos sollicite attendentes quod ab iis attentata fuerat qui ius non habuerant eligendi, utpote quia nulli tunc temporis in canonicos Sancte Sophie canonice fuerant instituti, eam de consilio fratrum nostrorum in publico consistorio publice duximus irritandam, imo uerius irritam denuntiauimus exstitisse. Postmodum uero de gremio  sedis apostolice Constantinopolitane uolentes Ecclesie prouidere, cum subdiaconus noster esses, nec peccasses in electione priori, tanquam qui fueras inscius et absens electus, si tamen talis nominatio electio possit dici, te ad eamdem ecclesiam eligentes, cuius priuisio tunc ad nos tantummodo pertinebat, in diaconum primo, ac postmodum in presbyterum ordinare curauimus, et tandem ministerio nostro in episcopum consecratum honore pallii decorare. Licet autem sic ordinatus, consecratus, et palliatus a nobis Constantinopolim accessisses super toto processu negotii nostras litteras tecum ferens, per quas mandabatur uniuerso clero apud Constantinopolim constituto ut exhiberent tibi obedientiam tam debitam quam deuotam, clerici tamen  de parte peregrinorum id facere recusarunt, firmiter asserentes quod a nobis hec omnia per suppressionem extorseras ueritatis. Cumque tam per te quam per dilectum filium nostrum Petrum tituli Sancti Marcelli presbyterum cardinalem, tunc apostolice sedis legatum, ipsos ad exhibendum tibi obedientiam monuisses, ipsi, ne ad id aliquatenus cogerentur, ad sedem apostolicam appellarunt; quorum appellationi etsi predictus detulerit cardinalis, non tam propter formam canonicam quam quia primo interponebatur in Ecclesia Constantinopolitana, que nuper fuerat ad deuotionem Ecclesie Romane reuersa, tu tamen eidem non deferens, in clericos ipsos, ut asserunt, excommunicationis sententiam protulisti, et cum legatus  communicaret eisdem, uelut post appellationem cui ipse detulerat non ligatis, tu eos arctius euitabas. Ceterum cum dilectus filius noster Benedictus tituli Sancte Susanne presbyter cardinalis, tunc apostolice sedis legatus, Constantinopolim aduenisset ut pacem inter uos, ad quam euangelizandam missus fuerat, reformaret, pro concordia interposuit partes suas, et sic apud partes efficaciter laborauit quod in eum fuit ab eis pariter compromissum, te sub cause periculo promittente, illis autem iuramento firmantibus quod quidquid inter uos per concordiam, arbitrium uel iudicium ordinaret, inuiolabiliter  seruaretis. uolens igitur cardinalis more boni iudicis lites minuere, non augere, tibi prehabita deliberatione precepit ut clericos ipsos in ecclesiis in quibus erant, pro institutis haberes; et ipsis iniunxit ut tibi tanquam patriarche suo reuerentiam et obedientiam debitam exhiberent, ordinatione Sancte Sophie, super qua in eum similiter fuerat compromissum, sicut clerici asserebant, ad tempus ex necessaria causa dilata, super qua tamen hoc tunc tibi sub periculo cause mandauit, ut quod ipse postmodum statueret super ea, humiliter reciperes et seruares. Et licet iidem clerici, tanquam obedientie filii, mandatum cardinalis sine dilatione qualibet fuerint exsecuti, tu tamen tue promissionis oblitus, cum legatus quosdam instituisset canonicos  in ecclesia Sancte Sophie, tibique districtius precepisset ut tam eos quam illos quos predictus cardinalis Sancti Marcelli instituerat in eadem sine contradictione reciperes et prebendas pacifice faceres possidere, id efficere noluisti, propter quod ipsi tibi, qui per inobedientie uitium cause tue incurreras detrimentum, obedientiam subtrahentes, ad sedem apostolicam appellarunt, festum Natiuitatis Dominice proximo preteritum appellationi sue terminum prefigentes, ad quem tu etiam postmodum appellasti. Procuratoribus igitur utriusque partis in nostra presentia constitutis, et in publico consistorio audientia eisdem indulta, ex parte clericorum ipsorum fuit propositum coram nobis quod  post appellationem ipsorum et ecclesiam Sancte Sophie thesauro usque ad summam centum millium marcharum et eorum ecclesias bonis pluribus spoliatas; que uniuersa restitui cum instantia postulabant. Preterea cum predictus cardinalis Sancte Susanne de communibus prouentibus debuerit procurari, et in procurationes ipsius per manum imperatoris, qui uobis communiter tenebatur, mille et ducenta hyperpera fuerint erogata, de quibus ad te trecenta ratione quarte spectabant, tu ab imperatore et ab aliis recepisti non solummodo integre partem tuam, sed de parte ipsorum alia trecenta hyperpera extorsisti; sicque a procuratoribus tuis sexcenta hyperpera repetebant. Addebant etiam quod non tantum super ordinatione Sancte Sophie  inobediens fueras predictis cardinalibus et legatis, imo uerius nobis ipsis, in tantum quod ne obedias aut ualeas obedire iuramento te in perpetuum obligaras  . Sane ante occupationem regie ciuitatis ueneti cum Francis et ecclesiarum spolia et possessiones ecclesiasticas diuidere coniurarunt, iurantes hoc etiam quod si Franci haberent imperium, patriarchatum ueneti obtinerent, et si patriarchatus forsan deueniret ad Francos, imperium in partem cederet uenetorum. Unde ueneti ad seruande huius iniquitatis uinculum inposterum sibi prouidere uolentes et hereditate sanctuarium Domini possidere, a te, cum a presentia nostra recederes, exegerunt et receperunt  huiusmodi iuramentum, ne uidelicet in canonicum Sancte Sophie quemquam admitteres qui non esset uenetus natione uel apud uenetias per decennium commoratus  , omnesque canonicos in receptione sua iurare compelleres quod in canonicum nullum reciperent qui non prestaret simile iuramentum et quod non eligerent nisi de uenetis patriarcham. Hoc quoque te bona fide promisisse dicebant, quod studium et operam diligentem impenderes et quantum in te foret efficaciter laborares, ut in tota Romania nec episcopus nec archiepiscopus nisi uenetus crearetur. Licet autem id in partibus Constantinopolitanis sit notum et uenetiis notissimum, ut dicebant, et apud nos iampridem fama uulgatum infami, denuntiando tamen  hoc se dixerunt congruo tempore probaturos. Quantum autem in hoc peccaueris, si est ita, si diligenter attenderis, euidenter aduertes. Cum enim tanquam sponsus de thalamo matris egrediens ad predignissime filie sue festinares amplexus, non debueras sterilitatis ei procurare uenena, sed fecunditatis potius querere medicinam. Sane ut pater multarum gentium fieres, a patre patrum tam uiua uoce quam litteris datum tibi fuerat in mandatis ut de omni populo et natione sponse tue filios suscitares, nec acquiesceres tantum carni et sanguini, sed id faceres quod eius tibi uicarius reuelarat cui de omni gente qui facit iustitiam est acceptus. Hoc fuerat quasi primum mandatum illius qui te creauerat  patriarcham; et quia in hoc quasi primo tuam uoluit obedientiam experiri, precipue fuerat obseruandum. Tu uero non solummodo non seruasti mandatum, sed, si dictis ueritas suffragatur, ut illud seruare de cetero non ualeres, iuramentum ad iniquitatis uinculum prestitisti. Ecce quales fructus ex noua planta colligimus. Ecce quod exemplum ex facto tuo in diuine maiestatis offensam, iniuriam apostolice sedis, ecclesiastice libertatis dispendium, et opprobrium Ecclesie generalis ad reges et populos deriuatur. Coniurent ergo Romani, si hoc sub dissimulatione transimus, ne quis ad summi pontificatus officium uel consortium cardinalium, nisi Romanus fuerit, assumatur, nosque polliceri compellant ut per totum orbem nonnisi Romanos patriarchas,  metropolitanos et episcopos statuamus. uerum dices forsitan te ad id uiolenter attractum. Sed non fuit tanta uiolentia quod cadere debuerit in constantem. Et quidem in tali casu potius erat mortem incurrere quam tanto malo tantum uirum in totius Ecclesie scandalum consentire, potius animam ponere quam alligare fasciculos totam Ecclesiam deprimentes. Ceterum a procuratoribus tuis fuit propositum ex aduerso quod mandatum prefati legati super ordinatione Sancte Sophie non potueras aut debueras exsecutioni mandare, cum super hoc canonici eiusdem ecclesie ad sedem apostolicam appellassent, nec id posset sine multo uenetorum  scandalo adimpleri. Preterea cum mandatum eidem legato fuisset ut si ecclesiam supradictam ordinare negligeres uel differres, ipse procederet ad ordinationem ipsius, et tu iam in ea iuxta proprias facultates competentem canonicorum numerum statuisses, auctoritate mandati nostri nullos instituere potuerat in eadem. Super thesauro autem Sancte Sophie dicebant quod pro communi tam Ecclesie quam terre necessitate manum extenderas ad eumdem; de quo tria millia marcharum imperatori, duo millia uenetis concesseras mutuo, et de quatuor millibus possessiones ad usus ecclesie compararas, idem facturus de reliquo cum obtulerit se facultas. Et licet procuratores ipsi quod de iuramento prepositum fuerat penitus denegarent, nos tamen audiuimus  a quibusdam quod cum ueneti te ad prestandum illud uehementer arctarent, et negato tibi passagio, ciuitatis etiam prohiberent egressum, nec uitare posses instantiam creditorum, quibus iuramento prestito tenebaris, nonnisi cum adiectione huius clausule iurauisti, saluo in omnibus apostolice sedis iure, auctoritate, reuerentia et honore, quod ueneti tamen in instrumento super hoc confecto non permiserunt apponi. Quia ergo, sicut nobis a Domino dicitur per prophetam, soluere debemus colligationes impietatis, soluere fasciculos deprimentes, omnes pactiones, constitutiones et coniurationes de rebus ecclesiasticis in ecclesiarum dispendium a predictis laicis attentatas uel inposterum attentandas omnino cassamus, et sub interminatione anathematis  precipimus non seruari. Ad hec presentium tibi auctoritate mandamus et in uirtute obedientie districte precipimus quatenus si spontaneus recognoueris te iuramentum huiusmodi prestitisse, infra duos menses post susceptionem presentium tam clero Constantinopolitano quam archiepiscopis et episcopis, quos presentes habere poteris, conuocatis, publice iuramentum illud abiures, et quod ipsum non serues inposterum prestes similiter publice iuramentum, canonicos Sancte Sophie ad abiurandum huiuscemodi iuramentum quod fecisse dicuntur, et iurandum quod illud de cetero non obseruent, per suspensionem officii et beneficii appellatione remota compellens, canonicos quoque in ecclesia Sancte Sophie a predictis cardinalibus  canonice institutos usque ad eumdem terminum recipias in eadem, et canonias suas facias pacifice possidere, clericos et laicos resistentes tam nostra quam tua fretus auctoritate per censuram ecclesiasticam appellatione postposita compescendo. Quod si forsan in aliquo predictorum, quod tamen non credimus, negligens fueris uel remissus, extunc ab officio et beneficio noueris te suspensum, nosque uenerabilibus fratribus nostris uericensi archiepiscopo et episcopo Panidensi et dilecto filio cantori Sancti Pauli Constantinopolitani districtius mandauisse ut suspensionem tuam non differant publicare, ac in ceteris mandatum apostolicum exsequantur. Ceterum si negaueris te prestitisse huiusmodi iuramentum,  quia quod de ipso propositum est non possumus sub dissimulatione transire, legato quem Constantinopolim in proximo destinare proponimus dabimus in mandatis ut utriusque partis rationes et probationes audiat diligenter, et causam plene instructam ad nos remittere non postponat, quod si clerici memorati in probatione defecerint, et tu nichil uolueris confiteri, quia super hoc non modicum infamaris, canonicam tibi purgationem indicat, et siue in purgatione defeceris, siue potueris te purgare, hec nobis per litteras suas fideliter exponere non omittat; ut super omnibus post eius relationem instructi, prout procedendum fuerit procedamus. Super sexcentis autem hyperperis uenerabili fratri nostro episcopo Salimbriensi et dilecto filio electo  Heracliensi et cantori Sancte Sophie causam committimus sub hac forma, ut te ad refundenda hyperpera que uel de procuratione cardinalium te subtraxisse uel de parte clericorum occupasse constiterit, per censuram ecclesiasticam sublato appellationis impedimento iustitia mediante compellant. Ceterum licet ex eo quod sub periculo cause tue cum clericis ipsis compromiseras in legatum, et mandatum eius postmodum non seruasti, per tuam inobedientiam eorum tibi uidearis obedientiam subtraxisse, cum super obedientia questio uerteretur, uolentes tamen tibi gratiam exhibere, clericis ipsis iniunximus ut usque ad predictum terminum obedientiam tibi exhibeant debitam et deuotam, eam tibi, si obedientie filius fueris, extunc etiam impensuri,  et subtracturi eamdem, si forsan inobediens fueris et rebellis, utpote ab officio et beneficio apostolice sedis auctoritate suspenso. Ab impetitione uero clericorum Sancte Anastasis super columnis marmoreis quas de ipsorum ecclesia ad ecclesiam Sancte Sophie transtulisse diceris ad ornatum altaris, te reddimus absolutum. Super eo uero, quod ecclesiam Sancte Sophie multis millibus marcharum diceris spoliasse, si res ita se habet, taliter per teipsum corrigas quod fecisti quod iuxta de te non remaneat materia conquerendi, prouisurus attentius ne de cetero manus ad huiusmodi thesaurum extendas, nisi forte tanta tibi necessitas immineret ut deficientibus necessariis aliunde, aliquid  inde, moderate tamen, te accipere oporteret; quia quam detestabile ac damnabile in prelatis ecclesiarum crimen dilapidationis existat, tuam non credimus prudentiam ignorare.

Datum Laterani, uIII Kal. Maii, anno undecimo.



LXXuII. EPISCOPO uERICENSI ET EPISCOPO PANIDENSI, ET CANTORI SANCTI PAULI CONSTANTINOPOLITANI. De eodem argumento. 

Procuratoribus uenerabilis fratris nostri patriarche Constantinopolitani et dilectorum filiorum clericorum de parte peregrinorum Constantinopoli commorantium in nostra presentie constitutis, et in publico consistorio audientia eisdem indulta, ex  parte clericorum ipsorum fuit propositum coram nobis quod ante occupationem regie ciuitatis ueneti cum Francis ecclesiarum spolia et possessiones ecclesiasticas diuidere coniurarunt, iurantes hoc etiam quod si Franci haberent imperium, patriarchatum ueneti obtinerent, et si patriarchatus forsan deueniret ad Francos, imperium in partem cederet uenetorum. Unde ueneti ad seruandum huius iniquitatis uinculum inposterum sibi prouidere uolentes et hereditate sanctuarium Domini possidere, a patriarcha, cum a presentia nostra recederet exegerunt et receperunt huiusmodi iuramentum, ne uidelicet in canonicum Sancte Sophie quemquam admitteret qui non esset uenetus natione uel apud uenetias per decennium commoratus, omnesque  canonicos in receptione sua iurare compelleret quod in canonicum nullum reciperent qui non prestaret simile iuramentum, et quod non eligerent nisi de uenetis patriarcham. Hoc quoque ipsum bona fide promisisse dicebant, quod studium et operam diligentem impenderet et quantum in se foret efficaciter laboraret ut in tota Romania nec episcopus nec archiepiscopus nisi uenetus crearetur. Licet autem id in partibus Constantinopolitanis sit notum et uenetiis notissimum, ut dicebant, et apud nos iampridem fama uulgatum infami, denuntiando tamen hoc se dixerunt congruo tempore probaturos. Preterea cum dilectus filius noster Benedictus tituli Sancte Susanne presbyter cardinalis, tunc apostolice sedis legatus, Constantinopolim  aduenisset ut pacem inter ipsos, ad quam euangelizandam missus fuerat, reformaret, pro concordia interposuit partes suas, et sic apud partes efficaciter laborauit, quod in eum fuit ab eis pariter compromissum, dicto patriarcha sub cause periculo promittente, illis autem iuramento firmantibus quod quidquid inter ipsos per concordiam, arbitrium uel iudicium ordinaret, inuiolabiliter obseruarent. uolens igitur cardinalis more boni iudicis lites minuere, non augere, ipsi patriarche prehabita deliberatione precepit ut clericos ipsos in ecclesiis in quibus erant pro institutis haberet, et ipsis iniunxit ut ei tanquam patriarche suo reuerentiam et obedientiam debitam exhiberent, ordinatione  Sancte Sophie, super qua, sicut clerici asserebant, in eum similiter fuerat compromissum, ad tempus ex necessaria causa dilata, super qua tamen hoc tunc patriarche sub periculo cause mandauit, ut quod ipse postmodum statueret super ea humiliter reciperet et seruaret. Et licet iidem clerici, tanquam obedientie filii, mandatum cardinalis sine dilatione qualibet fuerint exsecuti, patriarcha tamen sue promissionis oblitus, cum legatus quosdam instituisset canonicos in ecclesia Sancte Sophie, eique districtius precepisset ut tam eos quam illos quos dilectus filius noster Petrus tituli Sancti Marcelli presbyter cardinalis, apostolice  sedis legatus, instituerat in eadem, sine contradictione reciperet et prebendas pacifice faceret possidere, id efficere non curauit, propter quod ei, qui per inobedientie uitium cause sue incurrerat detrimentum, obedientiam subtrahentes, ad sedem apostolicam appellarunt, festum Natiuitatis Dominice proximo preteritum appellationi sue terminum prefigentes; ad quem patriarcha etiam postmodum appellauit. Ceterum a procuratoribus patriarche fuit propositum ex aduerso quod mandatum prefati legati super ordinatione Sancte Sophie non potuerat aut debuerat exsecutioni mandari, cum super hoc canonici eiusdem ecclesie ad sedem apostolicam appellassent, nec id posset sine multo uenetorum scandalo adimpleri. Preterea cum mandatum  eidem legato fuisset ut si patriarcha ecclesiam supradictam ordinare negligeret uel differret, ipse procederet ad ordinationem ipsius, et patriarcha iam in ea iuxta proprias facultates competentem canonicorum numerum statuisset, auctoritate mandati nostri nullos instituere poterat in eadem. Licet autem procuratores ipsi quod de iuramento propositum fuerat penitus denegarent, nos tamen audiuimus a quibusdam quod cum ueneti patriarcham ad prestandum illud uehementer arctarent, et negato sibi passagio, ciuitatis etiam prohiberent egressum, nec uitare posset instantiam creditorum, quibus iuramento prestito tenebatur, non nisi cum huius clausule adiectione iurauit  , saluo in omnibus apostolice sedis iure, auctoritate, reuerentia et honore, quod  ueneti tamen in instrumento super hoc confecto non permiserunt apponi. Quia ergo, sicut nobis a Domino dicitur per prophetam, soluere debemus colligationes impietatis, soluere fasciculos deprimentes, omnes pactiones, constitutiones, et coniurationes de rebus ecclesiasticis in ecclesiarum dispendium a predictis laicis attentatas uel inposterum attentandas omnino cassamus, et sub interminatione anathematis precipimus non seruari. Ad hec eidem patriarche in uirtute obedientie districte precipiendo mandamus ut si spontaneus recognouerit se iuramentum huiusmodi prestitisse, infra duos menses post susceptionem litterarum tam clero Constantinopolitano quam archiepiscopis  et episcopis quos presentes habere poterit conuocatis, publice iuramentum illud abiuret, et quod ipsum non seruet inposterum prestet similiter publice iuramentum, canonicos Sancte Sophie ad abiurandum huiuscemodi iuramentum quod fecisse dicuntur, et iurandum quod illud de cetero non obseruent, per suspensionem officii et beneficii appellatione remota compellens, canonicos quoque in ecclesia Sancte Sophie a predictis cardinalibus canonice institutos usque ad eumdem terminum recipiat in eadem et canonias suas faciat pacifice possidere, clericos et laicos resistentes tam nostra quam sua fretus auctoritate per censuram ecclesiasticam  appellatione postposita compescendo; quod si forsan in aliquo predictorum, quod tamen non credimus, negligens fuerit uel remissus, extunc ab officio et beneficio nouerit se suspensum. Quocirca discretioni uestre per apostolica scripta mandamus quatenus eo in exsecutione mandati nostri cessante, suspensionem ipsius publicare ac in ceteris exsequi mandatum apostolicum procuretis, contradictores, si qui fuerint, uel rebelles, sublato cuiuslibet contradictionis et appellationis obstaculo, per censuram ecclesiasticam cercentes. Quod si non omnes, etc., duo, etc.

Datum, ut in alia.



LXXuIII EPISCOPO SALIMBRIENSI, ET ELECTO HERACLIENSI, ET CANTORI SANCTAE SOPHIAE CONSTANTINOPOLITANAE. Ut patriarcha compellatur ad refundenda hyperpera. 


Dilectus filius W. prepositus Sancte Trinitatis, Drogo cantor Sanctorum Quadraginta, et Arnulfus canonicus Sancte Marie de Zona, procuratores clericorum de parte peregrinorum apud Constantinopolim commorantium, in nostra proposuerunt presentia constituti quod cum dilectus filius noster Benedictus tituli Sancte Susanne presbyter cardinalis, tunc apostolice sedis legatus, de communibus prouentibus debuerit procurari et in procurationes ipsius per manum karissimi in Christo filii nostri illustris Constantinopolitani imperatoris, qui eisdem clericis et uenerabili fratri nostro patriarche Constantinopolitano  communiter tenebatur, mille et ducenta hyperpera fuerint erogata, de quibus ad patriarcham trecenta ratione quarte spectabant, patriarcha predictus ab imperatore et ab aliis recepit, non solummodo integre partem suam, sed de parte ipsorum presumpsit alia trecenta hyperpera extorquere; sicque a procuratoribus suis sexcenta hyperpera dicti clerici repetebant, de quibus omnibus procuratores dicebant se penitus nichil scire. Quocirca discretioni uestre per apostolica scripta mandamus quatenus dictum patriarcham ad refundenda hyperpera que uel de procuratione cardinalis eum subtraxisse uel de parte clericorum occupasse constiterit per censuram ecclesiasticam sublato appellationis  obstaculo mediante iustitia compellatis. Quod si non omnes, etc. duo, etc.

Datum Laterani, Xu Kal. Maii, anno undecimo.



LXXIX. CLERICIS DE PARTE PEREGRINORUM APUD CONSTANTINOPOLIM COMMORANTIBUS. De obedientia prestanda patriarche. 

Licet uenerabilis frater noster patriarcha Constantinopolitanus, ex eo quod sub periculo cause in dilectum filium nostrum Benedictum tituli Sancte Susanne presbyterum cardinalem, tunc apostolice sedis legatum, compromisit uobiscum et mandatum eius postmodum non seruauit, per suam inobedientiam uestram sibi uideatur obedientiam subtraxisse,  cum super obedientia questio uerteretur, uolentes tamen ei gratiam exhibere, presentium uobis auctoritate iniungimus quod usque ad duos menses, quod utique spatium sibi ad exsequendum mandatum nostrum duximus concedendum, obedientiam eidem exhibeatis debitam et deuotam, eam, si obedientie filius fuerit, sibi extunc etiam impensuri, et subtracturi eamdem si forsan inobediens fuerit et rebellis, utpote ab officio et beneficio auctoritate sedis apostolice suspenso.

Datum Laterani, uIII Kal. Maii, anno undecimo.



LXXX. POTESTATI, CONSILIARIIS ET POPULO PISANIS. Ut cessent ab omni lesione regni Sicilie. 

 Nec mater filiorum sui uteri obliuisci, nec pater offensus etiam non diligere filios suos potest. Licet igitur in facto Sardinie ac Sicilie nos grauiter offenderitis, quia tamen paterna uiscera circa uos exuere non ualemus, et dilecti filii comes Tedicus, Hug. Sigerii, Bandinus et Hug. Grotti nuntii uestri, uiri utique prouidi et fideles, in eo quod ad uos pertinet, super facto Sardinie nobis satisfacere promiserunt, sicut in confecto exinde instrumento publico continetur, de facto regni Sicilie nichilominus pollicentes quod nostrum beneplacitum impleatis, deuotionem uestram plurimum acceptantes, de nostra gratia reddimus uos securos, et ad gratie plenioris indicium, dignitates, immunitates, et libertates quas Pisana Ecclesia temporibus predecessorum uenerabilis  fratris nostri Lotharii archiepiscopi uestri noscitur habuisse duximus innouandas, et ut idem archiepiscopus, qui eis successit in ipsius regimine, possit liberius illis uti, priuilegia, confirmationes, et indulgentias uniuersas eidem Ecclesie seu predecessoribus dicti archiepiscopi a predecessoribus nostris uel a nobis ipsis concessas ipsi et eidem Ecclesie auctoritate apostolica confirmamus, dantes in mandatis eidem ut L. conciuem uestrum a uinculo excommunicationis absoluat, ita quod uxor et socrus eius ac terra nichilominus earumdem in ea qua manent sententia perseuerent donec ab eis nobis fuerit satisfactum. Monemus igitur uniuersitatem uestram attentius et hortamur quatenus in  deuotione apostolice sedis et nostra taliter persistatis, quod diligendi uos et promptius honorandi animum nobis augere possitis, ac interim ab omni prorsus regni Sicilie lesione cessantes, uiros ad nos idoneos destinetis qui super indemnitate ipsius regni congruam nobis cautionem impendant, ita quod nec per commune nec per speciale inposterum offendatur a uobis, et satisfactionem exhibeant super facto Sardinie repromissam. Nos enim plenam iustitiam exhibebimus, si quis uestrum aduersus regnum ipsum quidquam habuerit questionis.

Datum Laterani, u Idus Maii, anno undecimo.



LXXXI. PISANO ARCHIEPISCOPO. De confirmatione priuilegiorum. 


Grata ciuitatis Ecclesieque Pisane seruitia iamdudum apostolice sedi exhibita meruerunt quod eas priuilegiis multis et magnis studuit decorare. Nos ergo, qui deuotis eidem sedi beneficia minuere non intendimus, sed augere, predecessorum nostrorum uestigiis inherentes, dignitates, immunitates, et libertates quas Ecclesia tua temporibus predecessorum tuorum noscitur habuisse, duximus innouandas, et ut tu, qui eis in ipsius regimine successisti, possis liberius illis uti, priuilegia, confirmationes, et indulgentias uniuersas eidem Ecclesie seu predecessoribus  tuis a predecessoribus nostris uel a nobis ipsis concessas tibi ac per se ipsi Ecclesie auctoritate apostolica confirmamus et presentis scripti patrocinio communimus. Nulli ergo . . . nostre confirmationis, etc. Si quis autem, etc.

Datum, ut in alia.



LXXXII. PRAEPOSITO, DECANO, CANTORI ET CAPITULO MAIORIS ECCLESIAE AC UNIuERSO CLERO MAGUNTINO. Ut mandata sedis apostolice humiliter recipiant. 

Ex litteris uestris accepimus quod etsi ad tempus excommunicatis communicandum duxeritis, ad id faciendum non studii uestri uoluntas, sed uera et non simulata necessitas uos induxit; quia tante  hostilitatis furor in uestris partibus inoleuit quod, ut de aliis taceretis, ciuitatis uestre muros saluis personis exire nullatenus poteratis, nec nuntios qui apud nos excusationem uestram proponerent destinare. Ac licet super innocentia uestra ualidas et sufficientes possetis inducere rationes, benignitati tamen nostre quam disputationi potius innitentes, de mandato uenerabilis fratris nostri Hogulini Ostiensis episcopi et dilecti filii Leonis tituli Sancte Crucis presbyteri cardinalis sedis apostolice legatorum a dilecto filio abbate de Eberboch absolutionis beneficium recepistis; qui iuxta mandatum ipsorum sub debito iuramenti quod prestiteratis eidem uobis dedit firmiter in mandatis ut duos ex uobis, et tales quibus fidem possemus merito adhibere, infra Dominicam  qua cantatur: Letare, Ierusalem, ad sedem apostolicam mitteretis mandatum apostolicum recepturos. Cumque dilectus filius Fredericus scholasticus Sancti uictoris et Cunemannus canonicus ecclesie Sancti Stephani nuntii uestri ad nos ex parte uestra cum ipsis litteris accessissent, nobis humiliter supplicarunt ut uobiscum misericorditer agere dignaremur. Nos igitur committentes uos legatis eisdem, per apostolica uobis scripta precipiendo mandamus quatenus mandatum quod ab ipsis legatis uel a nobis per litteras nostras fuerit uobis iniunctum recipiatis humiliter et seruetis.

Datum Laterani, Idus Maii, anno undecimo.



LXXXIII. DILECTO FILIO IOANNI SANCTAE MARIAE IN COSMIDIN DIACONO CARDINALI, S. R. E. CANCELLARIO. De quadam walkeria. 


Cum quamdam walkeriam in fundo Sancte Marie in Cosmidin ad cardinalem ipsius ecclesie pertinentem sumptibus tuis construxeris, nobis humiliter supplicasti ut de ipsa walkeria taliter disponere dignaremur, uidelicet quod postquam ex eiusdem prouentibus debitum Ecclesie fuerit persolutum, medietas prouentuum prouenientium ex eadem ad Ecclesiam deuoluatur, de reliqua medietate fiant due partes, quarum unam habeat cardinalis qui pro tempore fuerit, et reliquam hospitale per ipsius cardinalis  prouidentiam et consilium dispensandam. Nos igitur tuis precibus inclinati, sicut premissum est statuimus et precipimus inuiolabiliter obseruari. Nulli ergo . . . nostre constitutionis et preceptionis, etc. Si quis autem, etc.

Datum, etc.



LXXXIu. ABBATISSAE ET CONuENTUI SANCTORUM ANASTASII ET INNOCENTII IN GANDERSEM. De confirmatione libertatis eiusdem monasterii. 

 Cupientes olim monasterii uestri priuilegia renouari, nobis humiliter supplicastis ut personis aliquibus scribere dignaremur, que priuilegia Ecclesie uestre, que propter uiarum discrimina tute non  poterant ad nostram destinari presentiam, inspicerent diligenter et conscriberent fideliter tenorem ipsorum sub sigillis propriis consignatum nostro conspectui presentandum. Unde nos uestris supplicationibus inclinati, quatuor episcopis et totidem abbatibus hoc iniunximus exsequendum. Qui mandato nostro parentes, felicis recordationis Agapiti et Ioannis predecessorum nostrorum priuilegiis presentatis sibi diligenter inspectis, eorumdem tenorem ad nos sub sigillis suis fideliter transmiserunt. Preterea bone memorie Guillelmus Remensis archiepiscopus, tunc episcopus Prenestinus, apostolice sedis legatus, tenorem priuilegiorum ipsorum sub sigillo suo ad nostram presentiam destinauit. Et siquidem, licet tam legato quam inquisitoribus supradictis in  hac parte fides debuerit non immerito adhiberi, nec tunc aliquid appareret propter quod eadem non deberent priuilegia renouari, quia tamen C. maioris Ecclesie ac I. Sancte Crucis Hildemensis canonici in nostra constituti presentia proponebant Hildesemensem Ecclesiam in quasi possessione subiectionis eiusdem monasterii per centum annos et amplius exstitisse, priuilegia ipsa tunc non duximus innouanda; sed ut tam monasterio quam Ecclesie memorate suam iustitiam seruaremus, dilectis filiis Pigauiensi, Corbeiensi, et de Lapide Sancti Michelis abbatibus dedimus in mandatis ut ad locum idoneum pariter accedentes, partibus conuocatis inquirerent  super premissis omnibus diligentius ueritatem, et usque ad diffinitiuam sententiam in eodem negotio procedentes, gesta omnia conscripta fideliter sub suarum testimonio litterarum ad sedem apostolicam destinarent, prefigentes partibus terminum competentem quo nostro se conspectui presentarent sententiam recepture. Qui etsi mandatum nostrum exsequi cupientes, partibus in ipsorum presentia constitutis, festinarent in causa procedere, quia tamen cuiusdam occasione interlocutorie quam tulerunt, pars Hildesemensis Ecclesie uocem ad nos appellationis emisit, predicta causa processum habere non potuit coram eis. Partibus itaque propter hoc postea comparentibus coram nobis, tu, filia abbatissa, humiliter petiuisti ut prefata deberemus  priuilegia renouare, presertim cum in presentia predictorum iudicum Hildesemensis Ecclesia nichil ostenderet uel probaret quod monasterio uel ipsius priuilegiis in aliquo derogaret. Ex aduerso uero petebatur instanter ut eamdem causam discretis uiris committere dignaremur, per quos testes reciperentur quos contra priuilegia monasterii, ad probandam uidelicet prescriptionem legitimam, Hildesemensis Ecclesia producere intendebat. Nos autem diligentius attendentes quod iure ciuili sit prouida deliberatione statutum ut quando periculum testium formidatur, ne ueritas occultetur, et probandi copia fortuitis casibus subtrahatur, etiam lite non contestata testes ualetudinarii et alii de quibus ex aliqua  rationabili causa timetur, ad testimonium admittuntur, eiusdem equitatis similitudine prouocati, predicta priuilegia iam quasi nimia uetustate consumpta, cum fuerint non in pergameno sed papyro conscripta, duximus innouanda, ita quod ex innouatione huiusmodi nouum ius minime acquireretur monasterio memorato, sed antiquum ius, si quod habebat, conseruaretur tutius per priuilegium innouatum. Ceterum quia dictum monasterium ad ius et proprietatem Ecclesie Romane spectare per predecessorum nostrorum priuilegia monstrabatur, ne ius apostolice sedis permaneret forsitan indefensum, te, filia abbatissa, procuratricem ipsius duximus statuendam; ut cum aduersus Ecclesie Romane possessiones et iura nonnisi centenaria currat  prescriptio  , ipsa coram de Hermarhusino et de Hersethusen abbatibus et decano Palburnensi, quibus causam tunc commisimus, procurares super hoc et aliis uice nostra que coram ipsis essent in iudicio procuranda. Ne uero contingeret de ipsius statu diutius dubitari uel remanere predictam causam ulterius indecisam, eisdem iudicibus dedimus in preceptis ut locum tutum et commodum eligentes, infra sex menses post litterarum nostrarum susceptionem testes reciperent quos ad prescriptionem probandam Hildesemensis Ecclesia, uel ad interruptionem etiam ostendendam pars uestra duceret  producendos, et si prescriptionem legitimam Hildesemensis Ecclesia comprobaret, nisi probata esset interruptio ex aduerso, subiectionem ipsius monasterii adiudicarent eidem, cum constaret ipsum in sua diecesi constitutum, priuilegium quod ipsi monasterio innouari fecimus corrumpentes; alioquin eidem super hoc perpetuum silentium imponentes, monasterium uestrum pronuntiarent perpetua libertate gaudere, nostro sibi priuilegio resignato. Eisdem quoque iudicibus per alias nostras litteras duximus declarandum quod postquam contra monasterium sepedictum et libertatem eius asserebatur prescriptio inchoata, tria schismata aduersus Romanam Ecclesiam interuenisse noscuntur. Unde licet tam legali quam canonica sit diffinitione statutum  ut contra sacrosanctam Romanam Ecclesiam, que gaudet priuilegio speciali, non nisi centum  annorum prescriptio locum sibi ualeat uindicare, tempora tamen intercedentium schismatum, que secundum iuris ordinem cursum prescriptionis impediunt, nolebamus aliquatenus computari, sed diligenti consideratione adhibita, de temporum consideratione subduci. Coram quibus iudicibus pars Hildesemensis Ecclesie authentica priuilegia uestri monasterii exhiberi in iudicio et eorum copiam sibi fieri postulauit, ut per inspectionem eorum arguerent quod contra ipsa posset rationabiliter allegari. Ad quod tu, filia abbatissa, taliter respondisti, quod hoc superuacuo petebatur, nec super hoc pars aduersa  debebat audiri. Nam cum tu, abbatissa, intentionem tuam fundasses olim per eadem priuilegia coram nobis, pars aduersa nichil penitus obiiciens contra ea, ad elidendam intentionem tuam prescriptionem solummodo allegauit, ad eamdem probandam postulatis induciis et obtentis. Contra quod pars Hildesemensis Ecclesie replicauit quod ad hoc saltem erant merito priuilegia exhibenda ut si forsan tu contrariam sententiam reportares, cum innouato a nobis priuilegio a te abbatissa iudicibus ipsis exhibito, quod iuxta mandatum nostrum in prenominato casu corrumpi debebat, etiam antiqua priuilegia scinderentur. Cumque coram ipsis iudicibus, qui testibus utriusque partis receptis, et eorum depositionibus solemniter publicatis, de cause meritis certiores  effecti super controuersie decisione tractabant, tu et pars aduersa super priuilegiorum exhibitione non desineretis adinuicem litigare, causam ipsam cum attestationibus et allegationibus ad nos remisere sufficienter instructam. Partibus itaque propter hoc nuper in nostra presentia constitutis, licet coram iudicibus supradictis renuntiatum fuerit allegationibus et conclusum, ex abundanti tamen audiuimus quecunque fuerunt ex utraque parte proposita. Et licet super priuilegiorum exhibitione ac quibusdam aliis litigatum fuisset aliquandiu coram nobis, quia tamen liquido constitit quod nos dudum eadem  priuilegia presentata nobis in iudicio diligenter inspicientes et examinantes prudenter, sententialiter approbauimus utraque parte presente, petitionem magistri Hugonis canonici et procuratoris eiusdem Ecclesie decreuimus reprobandam. Inuestigantibus autem nobis sollicite an prescriptio legitima, scilicet centenaria, probata esset, procurator ipse fuit de plano confessus quod aliter probata non erat nisi per testes quosdam qui dixerant testimonium de auditu, adiiciens nichilominus in hoc casu testimonium de auditu merito admittendum, cum uix posset aliquis inueniri qui haberet memoriam temporis tam longeui. Sed et illud deprehendimus manifeste, quod non sufficeret Hildesemensem Ecclesiam prescriptionem centenariam probauisse; quia cum secundum  iuris ordinem et formam mandati nostri debuerint schismatum tempora de computatione subduci, et constet insuper quod in Romana Ecclesia schismata fere per sexaginta quatuor annos diuersis uicibus infra centum annorum limitem durauerunt, non solummodo de prescriptione centum annorum, sed etiam centum sexaginta quatuor constare debuit, ut intelligeretur prescriptio centenaria consummata. Nos igitur allegationem predictam, ut scilicet testimonium de auditu in hoc casu admitti deberet, friuolam reputantes, cum in huiusmodi casu hoc minime permittatur a iure, maxime cum illud inconueniens sequeretur, ut duo possent contradictorie opposita comprobari, quia nobis constitit euidenter monasterium uestrum, sicut premissum est, ad Romanam  Ecclesiam pertinere, ac Hildesemensem Ecclesiam centum annorum prescriptionem, quam obiecerant, non probasse, de consilio fratrum nostrorum te, filia abbatissa, nomine Romane Ecclesie, cuius fueras procuratrix, ab impetitione Ecclesie Hildesemensis absoluimus, statuentes ut monasterium uestrum ea de cetero gaudeat libertate que in innouato a nobis priuilegio inuenitur expressa. Nulli ergo . . . nostre diffinitionis et constitutionis, etc. Si quis autem, etc.

Datum Laterani, u Idus Maii, anno undecimo.



LXXXu. ARCHIEPISCOPIS ET EPISCOPIS, ABBATIBUS, ET ALIIS PRAELATIS ECCLESIARUM IN REGNO FRANCIAE CONSTITUTIS. Commendat eis Gualam cardinalem et legatum. 


Tetendisse Dominus arcum suum in internecionem populi sui quemadmodum inimicus et quasi hostis dexteram suam firmauisse uidetur ut plaga inimici percuteret terram sanctam, cuius contritio magna est sicut mare, nec inuenitur qui medeatur eidem. Bibit enim calicem ire Dei profundum et latum, et amaritudine uehementi repleta, non habet ex omnibus caris suis qui sibi consolationem impendat. Clamat autem ad Dominum, nec exaudit; uociferatur ad eum uim patiens, et non saluat quia destruxit eam et non pepercit, inimicum super ipsa letificans, et cornu hostium  suorum exaltans. Quis iam ergo Christi sanguine pretioso Redemptori existere non uideatur ingratus si locum sue redemptionis tanta uidens calamitate contritum, toto sibi non compatiatur affectu? Cuius, inquam, saxo uiscera duriora miseratione tante miserie non frangantur? Quis in tanta contumelia Crucifixi tanto zelo debeat non succendi ut ad eius iniuriam repellendam ibi se pretiose morti, si oporteat, non euitet exponere ubi dignatus est ille pro ipso crucem ignominiosam subire; quandoquidem loca Christi natiuitate sanctificata pollui conspicit spurcitiis paganorum, et ante oculos quasi Iesu pendentis in cruce blasphemantes perfidos insultare: Si Filius Dei es, nunc de cruce descendas, et salua teipsum , quem in tuis iterum  crucifigimus et in tuo, uiciniam Dominici diuersorii minime reuerentes, nec trepidantes ne suis iniuriis lacessitus de uicino presepio infans uagiat, ac de putridis immunditiis eorumdem prope sedens puerpera uirgo pudescat. Huius itaque nos doloris immensitate percussi, huius indignitate pregrandis iniurie prouocati, multifarie multisque modis, diligenter quidem, quanquam non efficaciter, hactenus ad liberationem sancte Christi hereditatis intendimus, et quantum nobis Altissimus ministrauerit intendere non cessantes, cum ex apostolice prouisionis officio nobis ad presens incumbat legatum in regnum Francie de nostro latere destinare, inter cetera que suo ministerio sunt gerenda, negotium crucis specialiter ei commisimus promouendum.  Cum igitur idem regnum inter alia regna mundi fuerit semper et sit nobis et apostolice sedi deuotum ac speciali prerogatiua dilectum, ut affectum sincere dilectionis quem gerimus circa ipsum in persona legati euidentius monstraremus, talem de consilio fratrum nostrorum illuc duximus delegandum quem inter ceteros fratres nostros speciali caritate diligimus et familiari beneuolentia suis exigentibus meritis amplexamur, dilectum uidelicet lilium nostrum Gualam Sancte Marie in Porticu diaconum cardinalem, uirum utique uita, fama, scientiaque preclarum, concessa sibi plenaria potestate ut euellat et destruat, edificet et plantet que in Ecclesia Dei euellenda et destruenda, edificanda cognouerit et plantanda. Proinde uniuersitatem  uestram monemus attente et exhortamur in Domino per apostolica scripta precipiendo mandantes quatenus prefatum cardinalem tanquam legatum apostolice sedis et magnum in Ecclesia Dei locum habentem, imo personam nostram in eo recipientes humiliter et deuote, ipsiusque salutaribus monitis et preceptis tam super Orientalis Ecclesie subuentione quam super aliis que uice nostra duxerit disponenda pronis mentibus intendentes, mandata pariter et statuta ipsius tanquam deuotionis filii recipiatis firmiter et seruetis; de cuius nimirum circumspectione prouida et prouidentia circumspecta indubitanter fiduciam obtinemus quoniam dirigente Domino gressus eius, ita regia uia curabit incedere  quod, sicut et uiua uoce dedimus in mandatis, non declinabit ad dexteram uel sinistram. Ipsi proinde uniuersi et singuli reuerentiam debitam et deuotam obedientiam impendere satagatis; ne si, quod absit! a quoquam esset aliter attentatum, preter ipsius cardinalis offensam, cuius sententiam, si quam in contumaces aut rebelles exigentibus meritis duceret promulgandam, faceremus usque ad condignam satisfactionem inuiolabiliter obseruari, nostram quoque indignationem incurreret, qui secundum Apostolum omnem inobedientiam parati sumus ulcisci.

Datum Anagnie, Iu Kal. Iunii, anno undecimo.



LXXXuI. GUALAE SANCTAE MARIAE IN PORTICU DIACONO CARDINALI, APOSTOLICAE SEDIS LEGATO. Committitur ei causa diuortii Philippi regis. 


Plenam gerentes de tua discretione fiduciam, causam que uertitur inter carissimum in Christo filium nostrum Philippum regem et carissimam in Christo filiam nostram Ingeburgem reginam Francorum illustres super maleficio quo idem rex asseritur impeditus, tue duximus experientie committendam, per apostolica tibi scripta mandantes quatenus prouisa eidem regine plenaria libertate, causam ipsam appellatione remota diligenter examines, et si de partium processerit uoluntate, canonico  fine decidas; alioquin ipsam sufficienter instructam ad nostrum remittas examen, prefigens partibus terminum competentem quo recepture sententiam per idoneos responsales nostro se conspectui representent.

Datum, ut in alia.



LXXXuII. LONDONIENSI ET ROFFENSI EPISCOPIS, ET DECANO LINCOLNIENSI, De interdicto prouincie Eboracensis seruando. 

Inter ceteras angustias et pressuras quibus peccatis exigentibus Ecclesia subiacet Anglicana, grauem uenerabilis fratris nostri Eboracensis archiepiscopi nuper accepimus questionem, quod cum  carissimus in Christo filius noster Ioannes rex Anglorum illustris ab ecclesiis et eleemosynis Eboracensis prouincie tertiam decimam disposuisset recipere, idem archiepiscopus hoc presentiens, pro tuenda ecclesiastica libertate sedem apostolicam appellauit, se ac sua et uniuersos eiusdem prouincie clericos sedis apostolice protectioni supponens. uerum rex ipse a proposito quod preconceperat non recedens, non solum de dominio ipsius et ab ipso tenentibus, sed etiam a religiosis et plerisque clericis Eboracensis prouincie tertiam decimam suorum prouentuum contra ecclesiasticam libertatem recepit. Ad hec, cum idem archiepiscopus, huiusmodi  mala ferre non preualens, de Anglicanis partibus recessisset ad nostram presentiam accessurus, idem rex ipsum ac suos temporalibus mobilibus et immobilibus spoliauit  , ac iurisdictionem eiusdem circa spiritualia multipliciter iuxta sue beneplacitum uoluntatis impediens, possessiones eius et nemora in graue preiudicium Eboracensis Ecclesie fecit distrahi, in pluribus aliis sibi et suis iniuriosus existens admodum et molestus. Quia igitur tantam Dei et Ecclesie sue iniuriam, non tantum propter dispendium temporalium quantum propter periculum animarum, nequaquam nos conuenit conniuentibus oculis pertransire, licet super hoc uenerabilibus fratribus nostris Eliensi, Wigorniensi et Herefordensi episcopis apostolicas litteras duxerimus  destinandas, nichilominus tamen uobis precipiendo mandamus quatenus, omni mundano timore postposito, dictum regem monere attentius et inducere quantocius studeatis ut sue saluti consulens et honori, tam ipsi archiepiscopo quam ecclesiis et aliis ad eum spectantibus infra trium mensium spatium postquam fuerit a uobis commonitus ablata restituat uniuersa, et de damnis et iniuriis satisfaciat competenter. Alioquin, cum Deo magis oporteat nos deferre quam homini, prefatum regem ad hoc per interdictum totius Eboracensis prouincie, sublato cuiuslibet contradictionis et appellationis obstaculo, compellatis, non permittentes in ipsa aliquod diuinum officium preter paruulorum  baptisma et penitentias morientium celebrari, et facientes illud usque ad satisfactionem condignam auctoritate nostra inuiolabiliter obseruari. Si uero rex ipse contra eumdem archiepiscopum aliqua duxerit proponenda, restitutione plenaria prius facta, audiatis hinc inde proposita; et si mota questio ecclesiasticum forum exposcat, eam diligenter examinare curetis, ac instructam plenius ad nostram presentiam remittentes, prefigatis partibus terminum competentem quo per idoneos responsales nostro se conspectui representent, per nos dante Domino iustitiam recepture. uerum si questio talis fuerit quod mere ad forum pertineat seculare, idem archiepiscopus eam sub suo iudice tractari sustineat et decidi. Prouideatis autem attentius  et appellatione remota sub pena consimili districtius inhibere curetis ut quandiu questio mota durauerit, nichil in ipsius archiepiscopi et suorum preiudicium innouetur, sed redeundi in Angliam et morandi plenam et liberam habeant facultatem. Testes autem qui nominati fuerint, si se gratia, odio, uel timore subtraxerint, per censuram ecclesiasticam appellatione remota cogatis ueritati testimonium perhibere. Nullis litteris ueritati et iustitie preiudicantibus a sede apostolica impetratis. Quod si non omnes, etc., duo uestrum, etc.

Datum Anagnie, uI Kal. Iunii, anno undecimo.



LXXXuIII. MAIORIS ECCLESIAE ET SANCTI GEREONIS DECANIS, ET PRAEPOSITO SANCTORUM APOSTOLORUM COLONIEN. Committitur eis quedam causa archiepiscopi Coloniensis. 


 Postquam Adulphus quondam Coloniensis archiepiscopus in presentia legatorum nostrorum iurauit nostris parere mandatis super iis pro quibus fuerat excommunicatione notatus, ad presentiam nostram absolutus accessit, et grauem querelam exposuit coram nobis quod uenerabiles fratres nostri archiepiscopus Maguntinus et Cameracensis episcopus ac dilectus filius magister Henricus scholasticus Sancti Gereonis inique processerant ad depositionem  ipsius, tum quia mandati nostri fines excesserant, tum quia iuris ordinem non seruarant, adiiciens eos sibi fuisse manifeste suspectos, et litteras quarum occasione processerant per expressionem falsitatis et ueritatis suppressionem obtentas. Unde petebat ut dignaremur eorum reuocare processum ipsumque in eum statum reducere in quo fuerat antequam esset in eum huiusmodi sententia promulgata, offerens se prescripta omnia probaturum. Ipsi uero in nostra presentia constituti processum suum multipliciter excusantes, asseruerunt hec omnia penitus esse falsa. uenerabilis autem frater noster Bruno Coloniensis archiepiscopus, contra quem ipsius Adulphi petitio dirigi uidebatur, non contestando litem, nec ingrediendo iudicium,  elidens petitionem ipsius, quodam oppido quod dicitur Nuxia se per eum asseruit spoliatum, quod per uiolentiam detinebat. Unde cum spoliatus spoliatori non debeat secundum canonicas sanctiones in iudicio respondere, dicebat eumdem Adulphum audiendum non esse nisi predictum sibi esset oppidum restitutum. Nos igitur auditis iis et aliis que fuere proposita coram nobis, de communi fratrum nostrorum consilio ita duximus prouidendum, ut quoniam estatis imminente feruore propter eris intemperiem neutri securum erat in urbe moram protrahere longiorem, ne interim propter hoc pacis negotium, quod tractatur circa imperium, turbaretur, Aduentum Domini proximo futurum peremptorium terminum  utrique prefiximus, in quo per se uel procuratores idoneos nostro se conspectui representent, ut tam super spoliatione quam aliis super quibus curauerint prosequi causam tuam, auctore Domino procedamus sicut fuerit procedendum, predictus autem Bruno archiepiscopus iurisdictionem archiepiscopalem in omnibus exsequatur, et uniuersi tam clerici quam ciues, ministeriales, barones, et nobiles, seu quilibet ordinis cuiuscunque in Coloniensi prouincia constituti ei respondeant super cunctis in quibus teneri archiepiscopo dignoscuntur. Memoratum uero Adulphum castris illis non prouidimus interim spoliandum que ante archiepiscopi sepedicti captiuitatem  noscitur tenuisse, inhibentes eidem ne prefatum Brunonem archiepiscopum, ecclesias, uel ciuitatem Coloniensem uel ministeriales beati Petri per se uel per alium molestare presumat, sed et temporalia uniuersa que idem archiepiscopus obtinet, sibi et suis in pace dimittat. Uniuersa uero que de beneficiis ecclesiasticis ab excommunicationis sue tempore attentauit in irritum reuocamus, hoc pronuntiantes nichilominus ad cautelam, quod etsi delegati predicti ad depositionem ipsius minus legitime processissent, quod ipsi tamen inordinate fecissent nos possemus facere ordinate. Quocirca discretioni uestre per apostolica scripta precipiendo mandamus quatenus quod a nobis taliter est prouisum faciatis auctoritate nostra sine refragatione qualibet firmiter  obseruari, contradictores per censuram ecclesiasticam appellatione posposita compescentes. Quod si non omnes . . . . duo uestrum, etc.

Datum Laterani, III Idus Maii, anno undecimo.



LXXXIX. IOANNI REGI ANGLORUM ILLUSTRI. De negotio Cantuariensi. 

 Si diligenter attendas quod is qui cum in forma Dei esset, non rapinam arbitratus est esse se equalem Deo, semetipsum exinaniuit, formam serui accipiens, factus obediens Deo Patri usque ad mortem crucis, profecto non iniuriosum sed gloriosum potius reputabis coram suo sibi humiliari uicario, qui est Rex regum et Dominus dominantium, per  quem etiam reges regnant et principes principantur, cui seruire nichil est aliud quam regnare. Hoc utique tantum tui Redemptoris exemplum regium debet animum inclinare ut in quo te pro Dei reuerentia coram nobis humiliare cepisti, aliud non retineas quod humilitatis huiusmodi plenum posset meritum impedire, nec ad humiliandum te sub potentissima manu Dei contrariis affectibus capiaris, sed regis more prudentis animo dominatus, totam ad illud inflectas arbitrii libertatem, sententiam Salomonis regum sapientissimi considerando dicentis: Melior est patiens uiro forti, et expugnatore urbium qui animo dominatur . Ingredere igitur, fili dilectissime, ad cor tuum, et urbem hostium in  ipso contra te aggredere communitam, Admoue circa ipsam diuini timoris arietem, salutifero cuius impulsu aduersus te in teipso consistentia castra confringas; ut remotis hostilium machinarum obstaculis, contrariam tibi arcem prorsus expugnes, ac demum in hac interiori pugna idem ipse uictus et uictor, tyranno penitus inde fugato, mentis tue pacifices ciuitatem, in qua residens et presidens sicut rex, circa negotium de quo agimus affectum carnis sub dominio redigas rationis. Gaudemus autem in Domino et in potentia uirtutis ipsius quod hoc salutifere pugne modo uim tibi tecum confligendo fecisse uideris  , et circa negotium Cantuariensis Ecclesie,  in quo forte plus debito tuo duximus deferendum honori, non quidem ut consuetudinem approbaremus iniquam, sed ne iuri tuo uideremur aliquatenus derogare, maiori iam ex parte ab inconsulto proposito et improuido consilio recessisti  , per dilectum filium abbatem Belliloci, per quem apostolatui nostro scripsisti ut ea que nobis ex tua parte proponeret crederemus, liberaliter offerendo quod licet in ipso negotio te reputes multipliciter aggrauatum, ob deuotionem tamen et reuerentiam quam erga Romanam Ecclesiam nostramque personam asseris te habere, paratus es uenerabilem fratrem nostrum Stephanum Cantuariensem archiepiscopum S. R. E. cardinalem sicut archiepiscopum Cantuariensem recipere et tractare, prestita securitate  tam sibi quam suis que ad hoc uisa fuerit opportuna, et restitutionem plenariam ablatorum promittens personis pariter et ecclesiis faciendam. Monachos quoque Cantuarienses permittes ad ecclesiam suam redire ac manere securos, quanquam hoc tibi graue plurimum uideatur ex eo quod in ipso negotio contra te credis eosdem proditorie machinatos. Regalia uero per eumdem abbatem in nostris manibus posuisti, ut nos ea pro nostro beneplacito conferamus. Qui nimirum interrogatus cur non eadem ipse conferres, sed potius nobis traderes conferenda, respondit quod nondum animus tuus potuerat inclinari ut familiarem eidem archiepiscopo gratiam exhiberes. Nos igitur iis auditis, de consilio fratrum nostrorum hoc modo circa prefata  regalia duximus procedendum, ut et reciperemus ea sine preiudicio iuris tam ecclesiastici quam regalis, et archiepiscopo memorato tribui mandaremus, si forsan ad hoc induci nequiueris ut ea sibi conferas per teipsum, ita quod ipse tibi pro ipsis quemadmodum sui predecessores tuis progenitoribus teneatur, uenerabilibus fratribus nostris Londoniensi, Eliensi et Wigorniensi episcopis per nostras dantes litteras in mandatis ut nisi requisitus ab ipsis ea sibi uolueris ipse conferre, ipsi, prouiso prudenter ne quid deceptionis contra libertatem ecclesiasticam interueniat, prelibata regalia prescripto modo recipiant, dictoque archiepiscopo conferant uice nostra, et iis que superius sunt expressa rite peractis, sententiam  interdicti relaxent, faciendo prefatum archiepiscopum, sicut expedit, ad Cantuariensem Ecclesiam proficisci; quem profecto monemus et per nostras litteras exhortamur ut suam ponens principaliter spem in Domino, circa te talem se satagat exhibere quod ad profectum Ecclesie sibi commisse melius promouendum familiaritatis et gratie tue possit sibi comparare fauorem. Speramus enim in eo in cuius manu cor regis existit, et quocunque uoluerit uertet illud, quod sicut in hoc negotio consilium tuum in parte dirigere iam incepit, ita ipsum finali quoque prosequetur effectu; ut ad curam suscepti regiminis efficaciter exsequendam ei non solum impedimentum non inferas, sed adiumentum  impendas. Licet igitur in premissis tuam deuotionem plurimum acceptemus, attendentes tamen non tam nobis quam tibi existere honorificum ut per te ipsa regalia conferantur, serenitatem regiam rogamus attentius et propensius exhortamur, in remissionem tibi peccaminum iniungentes quatenus hoc nobis liberaliter concedas in donum ut per teipsum memorato archiepiscopo prefata regalia largiendo, debitam ab eo fidelitatem recipias, nostris in hoc potissimum consiliis acquiescens magnificentie tue absque dubio profuturis. Iam ergo de mansuetudine regali securi, et de ipsius archiepiscopi prouidentia non incerti, ipsum et Cantuariensem Ecclesiam summo Deo et in ipso tibi fiducialiter commendamus, sperantes et pro certo tenentes quod erga te se  talem exhibere curabit, quod tuam sibi ex merito comparabit gratiam et fauorem, ac in rerum experimento cognosces quam fideliter et ueraciter apud te institerimus pro eodem.

Datum Anagnie, uI Kal. Iunii, anno undecimo.



XC. CANTUARIENSI ARCHIEPISCOPO S. R. E. CARDINALI. De eodem argumento. 

 Charissimus in Christo filius noster Ioannes rex Anglorum illustris nuper nobis per dilectum filium abbatem Belliloci litteras huiusmodi destinauit, ut que nobis ex parte sua proponeret crederemus. Ipse uero proposuit quod licet se in negotio Cantuariensis Ecclesie reputaret multipliciter aggrauatum,  ob deuotionem tamen et reuerentiam quam erga Romanam Ecclesiam nostramque personam asserit se habere, paratus est sicut Cantuariensem archiepiscopum te recipere ac tractare, prestita securitate tam tibi quam tuis que ad hoc uisa fuerit opportuna, restitutionem plenariam ablatorum promittens personis pariter et ecclesiis faciendam, monachos quoque Cantuarienses permittet ad ecclesiam suam redire ac manere securos, quanquam hoc sibi graue plurimum uideatur ex eo quod in ipso negotio contra se credit eosdem proditorie machinatos. Regalia uero in manu nostra posuit per eumdem abbatem, ut nos ea pro nostro beneplacito conferamus. Interrogatus autem cur non idem ipsa conferret,  sed potius nobis traderet conferenda, respondit quod nondum animus eius potuerat inclinari ut familiarem tibi gratiam exhiberet. Nos igitur iis auditis, de consilio fratrum nostrorum hoc modo circa prefata regalia duximus procedendum, ut et reciperemus ea sine preiudicio iuris tam ecclesiastici quam regalis, et tibi etiam tribui mandaremus, ita quod sibi pro ipsis quemadmodum tui predecessores suis progenitoribus tenearis. Unde uenerabilibus fratribus nostris Londoniensi, Eliensi, et Wigorniensi episcopis per nostras damus litteras in mandatis ut, prouiso prudenter ne quid deceptionis contra libertatem ecclesiasticam interueniat, prelibata regalia precripto modo recipiant, tibique conferant uice  nostra, si forsan idem rex, cui super hoc affectuosissime scribimus, induci nequiuerit ut ipse conferat ea tibi, et his que superius sunt expressa rite peractis, sententiam interdicti relaxent, faciendo te, sicut expedit, ad Cantuariensem Ecclesiam proficisci. Monemus ergo fraternitatem tuam et exhortamur attentius, per apostolica tibi scripta mandantes quatenus tuam ponens principaliter spem in Domino, circa prefatum regem talem te satagas exhibere quod ad profectum Ecclesie tibi commisse melius promouendum familiaritatis et gratie sue possis tibi comparare fauorem. Speramus enim in eo in cuius manu cor regis existit, et quocunque uoluerit uertet illud, quod sicut in hoc negotio consilium eius in parte dirigere iam incepit, ita ipsum  finali quoque prosequetur effectu, ut ad curam suscepti regiminis efficaciter exsequendam tibi non solum impedimentum non inferat, sed adiumentum impendat.

Datum, ut in alia.



XCI. LONDONIENSI, ELIENSI, ET WIGORNIENSI EPISCOPIS. De eodem argumento. 

Fraternitati uestre presentium auctoritate mandamus quatenus mandatum quod super negotio Cantuariensis Ecclesie per alias litteras nunc ultimo uobis facimus diligenter per omnia obseruantes, cum uniuersa que continentur sub ipso fuerint rite peracta, si forte super aliquo quidquam questionis  emerserit, a carissimo in Christo filio nostro Ioanne rege Anglorum illustri idonea cautione recepta quod nostro consilio et mandato pareat super eo, interdicti sententiam nichilominus relaxetis.

Datum, ut in alia.



XCII. NICOLAO ABBATI MONASTERII SANCTAE CRUCIS QUOD DICITUR DE SAXOuIuO. De confirmatione priuilegiorum. 

 In priuilegio felicis memorie Paschalis pape secundi de uerbo ad uerbum sic perspeximus contineri:

»PASCHALIS, episcopus seruus seruorum Dei, dilecto  filio Alberto abbati monasterii Sancte Crucis quod dicitur de Saxouiuo eiusque successoribus regulariter substituendis in perpetuum. Diuinis preceptis et apostolicis monitis informamur ut pro Ecclesiarum omnium statu impigro uigilemus effectu. Eapropter ecclesiam Sancti Apolenaris iuxta Sambrum fluuium tue tuorumque successorum sollicitudini regendam disponendamque committimus. Quam uidelicet ecclesiam Meuanius iudex in iuris proprii fundo constituens, beato Petro sancteque eius Romane Ecclesie obtulisse memoratur; ubi etiam seipsum secularibus curis exutum ordini monastico mancipauit, in quo nimirum loco iamdudum  discipline dissolutio contigit. Ad reformandam igitur ordinis monastici disciplinam, supradictam beati Apolenaris ecclesiam tibi tuisque successoribus committentes, monasterio uestro, quod per Dei gratiam disciplina dicitur ac religione pollere, tanquam membrum capiti in perpetuum counimus, statuentes ut uniuersa ad supradictam ecclesiam pertinentia in uestra semper dispositione permaneant, nec nulli deinceps persone liceat aut ipsam ecclesiam aut predia uel bona quelibet ad eam pertinentia quibuslibet in locis sita a monasterii uestri possessione subtrahere; sed sic in perpetuum conseruetur sicut in presentis decreti pagina officii nostri sancti auctoritas. Si quis autem, quod absit! ausu temerario huic nostro decreto contraire  tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Sane pro eadem ecclesia censum denariorum quatuor quotannis Lateranensi palatio persoluetis. Datum Laterani, per manum Ioannis sancte Romane Ecclesie diaconi cardinalis ac bibliothecarii XuI Kal. Aprilis, indict. IX, Incarnationis Dominice anno 1116, pontificatus autem domini Paschalis II pape anno septimo decimo.« Nos igitur ipsius predecessoris nostri uestigiis inherentes, ut eius constitutio debitum consequatur effectum, eamdem constitutionem presenti pagina innouamus, statuentes ut nulli omnino hominum . . . nostre confirmationis et innouationis, etc. Si quis autem, etc.

 Datum Anagnie, III Kalendas Iunii, anno undecimo.



XCIII. NOBILIBUS uIRIS RINGRAuIO ET UBERTO DE SUNNEMBURCH. Temporalia archiepiscopatus Maguntinensis eis committuntur. 

Quanto uenerabilem fratrem nostrum Maguntinensem archiepiscopum sinceriori diligimus in Domino caritate, tanto circa suas iustitias conseruandas abundantiorem ei fauorem nos conuenit impertiri. Cum igitur ipse de fide ac prudentia uestra  confidens, negotia sua uobis commiserit procuranda, nobilitatem uestram monemus attentius et hortamur quatenus uniuersa iura temporalia Maguntinensi archiepiscopo competentia, illis nunc duntaxat exceptis que ad regalia pertinere noscuntur, ad opus et mandatum ipsius taliter procuretis quod de fideli et prudente possitis sollicitudine commendari. Nos enim principibus, comitibus, baronibus, ministerialibus, et aliis in Maguntinensi diecesi constitutis, apud quos idem archiepiscopus huiusmodi habet iura, direximus scripta nostra ut super ipsis uobis, prout tenentur, respondeant uice sua.

Datum Anagnie, III Non. Iunii, anno undecimo.



XCIu. ABBATIBUS, PRAEPOSITIS, ET UNIuERSO CLERO ET POPULO MAGUNTINENSI. De eodem argumento. 


Quanto uenerabilem fratrem nostrum Maguntinensem archiepiscopum, etc., usque impertiri. Monemus igitur uniuersitatem uestram et exhortamur attentius, per apostolica scripta mandantes quatenus his quibus ipse iura tam spiritualia quam temporalia Maguntinensi archiepiscopo competentia, illis nunc duntaxat exceptis que ad regalia pertinere noscuntur, procuranda commiserit uice sua, curetis, prout tenemini, respondere de ipsis. Alioquin; uenerabili fratri nostro archiepiscopo Treuerensi et dilectis  filiis abbati de Remestorf Treuerensis diecesis et archidiacono Treuerensi dedimus in mandatis ut uos ad id per censuram ecclesiasticam appellatione remota compellant.

Datum, ut in alia.



XCu. ABBATIBUS, PRAEPOSITIS ET UNIuERSO CLERO, COMITIBUS, BARONIBUS, MINISTERIALIBUS ET ALIIS IN MAGUNTINENSI DIeCESI CONSTITUTIS. Super eadem materia. 

Quanto uenerabilem fratrem nostrum Maguntinensem archiepiscopum, etc., usque impertiri. Monemus ergo uniuersitatem uestram et exhortamur  attentius, per apostolica scripta mandantes quatenus his quibus ipse iura, etc., usque de ipsis. Alioquin, uenerabili fratri nostro archiepiscopo Treuerensi, etc., ut supra usque ad finem.

Data eadem.



XCuI. PRAEPOSITO, DECANO ET CAPITULO SUESSIONENSI. Ut Robertum uaisliaci permittant gaudere prebenda Suessionensi. 

Olim bone memorie Suessionensi episcopo in partibus Constantinopolitanis agente, officiales ipsius per litteras nostras rogando duximus et monendos, nichilominus ipsis precipiendo mandantes ut dilecto filio Roberto uaisliaci diacono ecclesiasticum beneficium non habenti prebendam in Suessionensi Ecclesia,  si qua uacaret ibidem, pro reuerentia beati Petri et nostra sine qualibet difficultate conferrent; alioquin, primo uacaturam donationi nostre precepimus reseruari persone idonee conferendam, uobis dantes etiam in preceptis ut ad prebendam, si qua in uestra ecclesia tum uacaret, uel quam primo uacare contingeret, nullum recipere presumeretis in canonicum nisi cui nos conferendam prouideremus eamdem. Cum autem postmodum quedam in ecclesia ipsa uacasset prebenda, prefatus episcopus interim de sua peregrinatione reuersus, ipsam, apostolico precepto contempto, nepoti suo de facto, cum de iure nequiuerit, pro sua uoluntate concessit. Deinde uero, licet uos nobis scripseritis contra clericum  antedictum, quod nequaquam idoneitatis meritis iuuaretur ad huiusmodi beneficium obtinendum, dictusque nepos episcopi processu temporis a nobis postularit instanter ut prebendam ipsam confirmare ipsi auctoritate apostolica dignaremur, nos tamen reputantes indignum mandatum apostolicum sic eludi, petitionem eius in hac parte nullatenus uolumus exaudire. uerum prefatus clericus apud sedem apostolicam longo tempore moram trahens sedulus exspectauit si forsan aliquis compareret qui uellet in personam eius aliquid obiicere ac probare propter quod ei de iure beneficium ecclesiasticum negaretur, sed tandem nullo sibi super huiusmodi aduersario comparente, nobis humiliter supplicauit ut dignaremur eidem misericorditer prouidere.  Nos igitur eius petitionibus inclinati, dilectis filiis abbati Sancti Auberti, decano et magistro R. de Bekerel canonico Cameracensi districte dedimus in preceptis ut sine dilatione qualibet post susceptionem mandati nostri predicto episcopo et uobis spatio trium mensium assignato, nisi infra idem spatium aliquod canonicum coram eis ostensum foret pariter et probatum propter quod erga ipsum gratia non deberet apostolice prouisionis impleri, extunc iidem, sublato cuiuslibet contradictionis et appellationis obstaculo, ipsum episcopum uel qui gereret uicem eius, si forsan ipsum abesse contingeret, et uos etiam ut eumdem R. recipientes in canonicum et in fratrem, ei prenominatam prebendam  curaretis conferre uel in equiualenti sibi aut maiori sine difficultate qualibet prouidere, per censuram ecclesiasticam compellere non differrent, facientes ei sufficienter ab ipsis in uictus et uestitus necessariis prouideri donec prouisum esset eidem in altero premissorum, contradictores et rebelles districtione simili appellatione postposita compescendo. Ceterum exsecutores predicti, sicut ex litteris ipsorum accepimus, partes ad suam presentiam euocarunt, et cum uobis nostre littere fuissent exhibite, nichil obiecistis in personam predicti R. infra spatium nostris litteris denotatum, propter quod ipsum ab impetitione uestra denuntiauerunt penitus absolutum. Sed thesaurarius eiusdem ecclesie, qui tunc uices agebat episcopi memorati,  aliqua in personam ipsius obiecit, et testes produxit ad ea que obiecerat confirmanda. Sed postquam ipsos diligenter examinare curarunt, nil sufficiens in eorum testimonio inuenerunt per quod idem indignus apostolice prouisionis gratia uideretur. Id ergo in publicum per sententiam proferentes, thesaurario predicto auctoritate nostra dederunt firmiter in mandatis ut eidem R. in prebenda Suessionensi uel equiualenti aut maiori iuxta mandati nostri continentiam prouideret; qui ad hoc se paratum proponens, prebendam in Roiensi Ecclesia ipsi obtulit coram eis; quam cum dictus clericus refutaret, asserens quod Suessionensi prebende dignitate non erat nec ualentia equipollens, adiecit quod de primo uacatura in  Ecclesia Roiensi alius clericus auctoritate nostra canonicari debebat. Sed ad utrumque thesaurarius respondit se legitime probaturum prebende Suessionensi equipollere in ualentia Roiensem prebendam, et si in probatione deficeret, equiualentem uel maiorem ei in Suessionensi Ecclesia uel alibi assignaret, et si prebendam Roiensem acciperet, eum faceret pacifica ipsius possessione gaudere. Cumque idem R. postularet instanter ut de receptione ipsius ad Suessionensem prebendam nobis scribere procurarent, noluerunt facere quod petebat, eo quod thesaurarius ad nostri exsecutionem mandati se paratum firmiter asserebat. Sed altercationibus inter eos exortis de ualentia prebendarum, prefatus R. se ac sui processum negotii ad  sedem apostolicam postulauit remitti. Quod cum parti alteri placuisset, negotium ad nostram presentiam remiserunt. Partibus itaque in nostra presentia constitutis, et uolentibus ad inuicem litigare, dilectum filium nostrum Gualam, Sancte Marie in Porticu diaconum cardinalem, eis concessimus auditorem; in cuius presentia cum aliquandiu litigassent, idem cardinalis nobis fideliter retulit que fuerunt proposita coram eo. Nos igitur attendentes dictam prebendam, quam donationi nostre mandauimus reseruari, in elusionem mandati apostolici dicto clerico assignatam fuisse, quidquid de ea factum est auctoritate apostolica irritantes, eamdem prebendam adiudicauimus R. diacono memorato, per  apostolica uobis scripta precipiendo mandantes quatenus eumdem R. recipientes in canonicum et in fratrem, prebendam eamdem permittatis ipsum pacifice possidere. Nos enim dilectis filiis decano, succentori et Miloni de Lagereio canonico Remensi nostris damus litteris firmiter in preceptis ut contradictores et rebelles per censuram ecclesiasticam appellatione remota compescant.

Datum Laterani, uIII Idus Maii, anno undecimo.



XCuII. De eadem re.

In eumdem fere modum scriptum est electo usque eidem capitulo per scripta nostra districte precipiendo mandantes ut eumdem R. recipiens in canonicum  et in fratrem, prebendam ipsam permittat eum pacifice possidere. Nos enim dilectis filiis decano, succentori, et Miloni de Lagereio canonico Rem., etc., ut in alia. Datum.



XCuIII. De eadem re. 

In eumdem fere modum scriptum est eisdem usque districte precipiendo mandantes ut eumdem R. recipientes in canonicum et in fratrem, prebendam ipsam, quam per dilectum filium Suessionensem electum ei precipimus assignari, permittant eumdem  R. pacifice possidere. Ideoque discretioni uestre per apostolica scripta firmiter precipiendo mandamus quatenus contradictores et rebelles, si qui fuerint, per censuram ecclesiasticam appellatione postposita compescatis. Quod si non omnes, etc. Duo uestrum, etc.

Datum Laterani, uII Idus Maii, anno undecimo.



XCIX. DECANO ET CANONICIS GURCENSIBUS. De electione episcopi Gurcensis. 

Turbulentissimam questionem et plurimum intricatam super electione pontificis in uestra Ecclesia facienda, inter uos et Salzburgensem Ecclesiam  temporibus bone memorie Alexandri  et Lucii predecessorum nostrorum non sine magnis expensis et grauibus laboribus agitatam, nostris quoque temporibus contigit suscitari, parte uestra firmiter asserente quod libertas eligendi uobis pontificem ad uos tam de iure communi quam antiqua consuetudine ac speciali priuilegio competebat. Unde procurator uester postulauit a nobis ut faceremus uos pacifica libertatis ipsius possessione gaudere, partem alteram compellendo a uestra super hoc indebita molestatione cessare. Cui cum ex altera parte quedam obiiceretur sententia que super hoc pro Salzburgensi dicebatur Ecclesia promulgata, idem procurator asseruit nullam penitus super hoc sententiam  fuisse prolatam. uerum exhibitis nobis quibusdam litteris bone memorie Friginsensis episcopi et abbatis Sancte Crucis, que uidebantur latam ab ipsis dictam sententiam continere, idem proposuit subsequenter quod cum dieti episcopus et abbas non fuerint ordinarii iudices, nec constaret quod fuerint arbitri communiter electi a partibus, uel iudices a sede apostolica delegati, quod statuerant robur habere non poterat firmitatis, contendens uos hactenus libere uobis pontificem elegisse, quem usum sufficienter se asseruit probaturum. Cumque fuisset ei ex aduerso responsum predictos iudices ex delegatione iam dicti Alexandri pape tertii predecessoris nostri habuisse auctoritatam negotium terminandi, super eligendi usu et commissione  ipsa uenerabilibus fratribus nostris Brixinensi, Friginsensi, et Tergestino episcopis receptionem testium quos alterutra partium uellet producere duximus committendam. Partibus autem postea in nostra presentia constitutis et attestationes super illis duobus articulis offerentibus nobis clausas, procurator uester fuit in iudicio protestatus quod non credebat super hoc sententiam latam fuisse, et si forte fuisset lata, per metum utique fuerat contra uestram ecclesiam iudicatum; quem ad nos secreto uocauimus, et de metus inquisiuimus qualitate. Sed cum nobis metum huiusmodi expressis et qui sufficienter probatus minime uidebatur auferre  adminiculum parti uestre, ac se nolle probare alium fateretur, postulans inducias ad metum quem expresserat comprobandum, nos ad concordiam intendentes tam sibi quam procuratori partis alterius consuluimus ut aduentum uenerabilis fratris nostri Salzburgensis archiepiscopi exspectarent, qui uenturus tunc temporis ad sedem apostolicam sperabatur. Qui cum nequaquam uenisset diutius exspectatus, et quidam ex uobis interim ad uestram ecclesiam accessissent, secum quosdam testes redeuntes duxerunt per quos alium metum, scilicet quod per comitem Palatinum et germanos Salzburgensis archiepiscopi qui tunc erat compulsi fuerant contra se Gurcenses canonici confiteri, predictus probare uoluit procurator, tunc demum confitens sententiam  latam fuisse, proponens quod cum in iure ciuili habeatur expressum quia quod ui metusue causa gestum est pretor nullo tempore ratum habeat, nec illo tempore rata debebat haberi sententia que occasione metus lata fuerat a iudicibus memoratis, ad hoc idem probandum quasdam alias rationes inducens. Idem preterea procurator obtulit iuramentum quod de nouo in suam notitiam deuenerat talis metus.  Quare audiri debebat illa consimili ratione, quod si quisquam tempore contracti matrimonii presens fuit, nec tunc aliquid proposuit contra ipsum, et illud uelit processu temporis accusare, ac consanguinitatem inter contrahentes existere iurauerit se postea didicisse, auditur accusans.  Item ex uariatione huiusmodi proponebat uestram Ecclesiam non debere periculum sustinere; quia nonnunquam pretor uariantem admittit, nec mutantis consilium aspernatur. Ad hec proposuit pars aduersa quod bone memorie G.  Salzburgensis archiepiscopus de conniuentia et consensu tam apostolice sedis quam imperatorie celsitudinis in quadam parte sue diecesis Gurcensem episcopatum creauit, constituens ut Gurcensis  episcopus tam in spiritualibus quam etiam temporalibus Salzburgensis archiepiscopi perpetuus foret uicarius. Unde cum electio uicarii, sicut et uicedomini, ad eum solummodo de iure pertineat cuius uicarius efficitur aut etiam uicedominus, profecto Gurcensem episcopum  asserebat ratione patronatus et uicarie a Salzburgensi fore archiepiscopo eligendum, adiiciens quod procurator ipse audiri aliquatenus non debebat multiplici ratione, tum quia confessus fuerat quod metum alium proponere non uolebat, tum quia cum a principio latam sententiam negauisset, per fraudem postmodum contrarium est confessus, tum etiam quia confessus fuerat uos Salzburgensi archiepiscopo in talibus obedientiam prestitisse post sententiam memoratam; per que presumebatur uos eamdem sententiam approbare. Proposuit insuper quod postquam uos prefato Lucio III, predecessori nostro de ipsa sententia querimoniam obtulistis,  ab eo fuit eadem sententia confirmata, quodque uos sponte per multos annos sententie paruistis eidem. Quas rationes pars uestra responsionibus diuersis elidens adiunxit quod post translationem archiepiscopi memorati ad Ecclesiam Maguntinam ecclesia uestra supradicto predecessori nostro Lucio pape, quando potuit reclamare, super uiolentia exposuit questionem; sed ipse, sicut in priuilegio quod super electione, institutione, ac consecratione Gurcensis episcopi felicis recordationis Alexander papa II, dicebatur Salzburgensi Ecclesie concessisse, ita et in sententia circumuentus, asserens se diligenter examinasse, ac uerum illud priuilegium inuenisse quod nos falsum uel falsatum reperimus manifeste, eam uobis absentibus confirmauit. Nos  autem iis et aliis intellectis que coram nobis partes multipliciter allegarunt, interloquendo concessimus ut procurator uester probandi metum illum facultatem haberet, prestito iuramento se illum postea didicisse; sicque testes produxit quos per dilectos filios nostros Leonem tituli Sancte Crucis presbyterum et Gualam Sancte Marie in Porticu diaconum cardinales examinari mandauimus, et eorum depositiones conscribi Ceterum quia predicti archiepiscopi procurator tam super hoc quam super eo quod uos assuerit spontanea uoluntate sententie paruisse, necnon etiam quod tam metu quam aliis coram sepedicto Lucio papa in iudicio allegatis idem predecessor noster per priuilegii paginam prefatam sententiam confirmauit, testes in uestris  partibus producere intendebat, prefato episcopo Brixinensi et Aquilegensi preposito et scholastico Augustensi dedimus in mandatis ut testes quos utralibet pars super premissis articulis et super transactione que post tempus sententie dicebatur facta fuisse aut in personas testium duceret producendos recipere procurarent, et attestationes redactas in scriptis nobis similiter transmittentes, prefigerent tam uobis quam parti aduerse terminum competentem quo uos nostro representaretis conspectui sententiam recepturi, nisi forsan interim ad amicabilem concordiam uenire possetis, quam utrique parti credebamus plurimum expedire. Qui iuxta mandati tenorem recipientes testes utrinque  productos, cum inclinare uos ad compositionem amicabilem nequiuissent, procuratores uestros et partis aduerse cum attestationiubus et scriptis authenticis sub sigillis propriis fideliter consignatis ad nostram presentiam remiserunt. Quibus postmodum in nostra presentia constitutis, nos uniuersis attestationibus publicatis, et tam eis quam scriptis authenticis utriusque partis diligenter inspectis, et intellectis attente quecunque procuratores ipsi proponere curauerunt, apud eosdem pro amicabili concordia, ad quam ab ipso litis exordio uos et partem alteram induxisse dignoscimur, institimus diligenter. Quibus nostris acquiescentibus  monitis, prepositus ecclesie uestre ac magister G. uestras exhibuerunt litteras coram nobis; per quas constabat eosdem a uobis recepisse mandatum, non solum agendi et respondendi, sed etiam componendi. Magister quoque Marcualdus et R. Salzburgensis archiepiscopi procuratores, etsi litteras archiepiscopi non exhibuerint per quas probarent se supra concordia facienda recepisse mandatum, in consistorio tamen publice iurauerunt quod super hoc mandatum ab archiepiscopo memorato receperant iuxta formam sibi ab archiepiscopo eodem expressam nobisque insinuatam ab ipsis, et quod prefatus archiepiscopus mandatum ipsum, eis scientibus, ab eis nullatenus reuocarat, quodque ipsi darent fideliter operam efficacem ut compositionem faciendam  a nobis idem archiepiscopus obseruaret. Nos igitur postmodum deliberato cum fratribus nostris consilio, attendentes tam uobis quam aduerse parti multipliciter expedire controuersiam ipsam concordia potius quam iudicio terminari, compositionem huiusmodi de partium conniuentia inter uos duximus faciendam, ut episcopo uestro defuncto, Salzburgensis archiepiscopus uocatus a uobis ad ecclesiam Gurcensem accedat, et tres personas, unam uidelicet de gremio eiusdem ecclesie, quam utiliorem bona fide crediderit tam ad regimen presulatus quam etiam officium uicarie ac duas extraneas, uobis denominare procuret, uos uero seorsum super denominatis uobis personis diligenti deliberatione tractetis, et uobis tandem ac eodem  archiepiscopo in capitulo residentibus, is ex denominatis personis ab archiepiscopo primum in episcopum et uicarium et consequenter a uobis in episcopum eligatur in quem omnes uel saltem maior pars uestrum penitus consensissent, ac postmodum electione ipsa per decanum uel prepositum seu quemlibet alium ecclesie uestre canonicum ad hoc a capitulo deputatum solemniter publicata, electum ipsum Salzburgensi archiepiscopo, utpote metropolitano uestro, presentare curetis, ab eodem confirmationis beneficium recepturum, cui metropolitanus ipse sine difficultate qualibet tam confirmationis quam consecrationis munus gratanter impendat. Ne uero cuiusquam  machinationis astucia circa hoc aliquid in Ecclesie uestre dispendium attentetur, auctoritate omnipotentis Dei Patris et Filii et Spiritus sancti, ex parte quoque beatorum apostolorum Petri et Pauli ac nostra, excommunicationis sententiam interponimus, quam Salzburgensis archiepiscopus, qui pro tempore fuerit, incurrat si quando de gremio ecclesie uestre quemquam denominare presumpserit nisi quem ad presulatus regimen et officium uicarie utiliorem estimauerit bona fide. Quam compositionem procuratores ipsi pariter approbantes, eamdem humiliter receperunt. Nos etiam ad postulationem eorum compositionem eamdem iuxta prescriptam  formam factam a nobis, et ab ipsis procuratoribus, sicut premissum est, approbatam, auctoritate apostolica confirmamus, statuentes ut nec sententia nec priuilegium aut quodlibet aliud instrumentum huic compositioni unquam obsistat, quin etiam quantum ad hoc penitus sint inualida, ut ipsa compositio sine quouis obstaculo robur obtineat perpetue firmitatis. Nulli ergo. . . nostre compositionis, confirmationis, et constitutionis, etc. Si quis autem, etc.

Datum Anagnie, Nonis Iunii, anno undecimo.

In eumdem modum scriptum est Salzburgensi archiepiscopo.



C. EPISCOPO AMBIANENSI. De supplenda negligentia patronorum. 


Oblate nobis tue fraternitatis littere continebant quod cum interdum quidam qui ius patronatus in quibusdam ecclesiis tue diecesis obtinent, auctoritate nostra mereantur excommunicationis uinculo innodari, easdem ecclesias multo tempore uacare contingit, patronis ipsis propter excommunicationis impedimentum potestatem non habentibus presentandi. Unde quesiuisti a nobis an post sex menses in tali casu tibi liceat easdem ecclesias personis idoneis assignare. Quocirca fraternitati tue presentium insinuatione mandamus quatenus patronos ipsos moneas efficaciter et inducas ut pro iis satisfacere studeant pro quibus dignoscuntur  excommunicatione notati, ut sic beneficio absolutionis obtento, personas idoneas ad predictas ecclesias ualeant presentare. Si uero tuis monitis obedire contempserint, post sex menses a tempore uacationis, appellatione remota, personis idoneis ecclesias memoratas assignes, ita quod ex hoc patronis ipsis nullum in posterum preiudicium generetur.

Datum Anagnie, Idibus Iunii, anno undecimo.



CI. EIDEM. Non debet separari matrimonium quando ambo coniuges sunt adulteri. 

  Tua fraternitas requisiuit a nobis utrum aliquo denegante uxori sue in adulterio deprehense debitum coniugale, si postmodum ipse cum alia perpetret adulterium manifeste, an uxore agente penitentiam de commisso et ueniam humiliter postulante, uir cogi debeat ut eamdem maritali affectione pertractet. Super quo tibi taliter respondemus, quod cum paria crimina compensatione mutua deleantur, uir huiusmodi fornicationis obtentu sue uxoris nequit consortium declinare.

Datum, ut in alia.



CII. NIuERNENSI ET AURELIANENSI EPISCOPIS, ET ABBATI CURIAE DEI CISTERCIENSIS ORDINIS. Ut pallium assignent archiepiscopo Remensi. 


Circa uenerabilem fratrem nostrum Albericum Remensem archiepiscopum uidemus et gaudemus impletum quod legimus et recolimus in Psalmo predictum: Considerat peccator iustum et querit perdere eum; Dominus autem non derelinquet eum in manibus eius, nec damnabit ipsum cum iudicabitur illi . Sane cum olim uenerabiles fratres nostri Parisiensis et Atrebatensis episcopi ac dilectus filius abbas de Clarimarisco eumdem Albericum, tunc Parisiensem archidiaconum, uirum  utique uita, fama, scientiaque preclarum, secundum formam mandati quod a nobis acceperant prefecissent Remensi Ecclesie in pastorem, Theobaldus de Pertico archidiaconus et Petrus de Stampis canonicus Ecclesie memorate se ipsis temere opponentes, inter cetera que nobis per suas litteras contra ipsorum intimauere processum, hec aduersus prefatum archiepiscopum specialiter expresserunt, quod uidelicet esset irregularis, indiscretus, et manumissus. Quapropter episcopis interdixerant qui conuenerant ad consecrationem ipsius, ne talem in episcopum consecrarent, cum idem Petrus probaturum hoc die data se promitteret coram eis. Sed prefatus Parisiensis episcopus, qui ad promotionem illius omnimodis intendebat, nemine  contra Petrum nisi duntaxat ipso eodem iudice replicante, duos presbyteros conuocauit, quorum testimonia contra ipsum absentem et ignorantem super infamia clam recepit, et sic admissus non fuit ad irregularitatem probandam, uidelicet quod cum uidua coniugalem copulam contraxisset, eoque taliter a probatione repulso, post appellationem ad sedem apostolicam interpositam illum utcunque fecit in episcopum consecrari. Unde nos tantum sacramenti defectum clausis nolentes oculis pertransire, maxime quia prefati archidiaconus et canonicus super hoc apud nos per iteratas litteras institerunt, uobis dedimus in preceptis ut inquisita et cognita ueritate, si memoratum Petrum inueniretis  a tali exceptione probanda prescripto modo fuisse repulsum, non obstante quod actum inordinate fuisset, denuntiaretis eidem Petro et archidiacono supradicto ut si uellent et possent, ambo uel alter irregularitatem obiectam regulariter sub examine uestro probarent, et si probare infra duos menses nollent aut nequirent eamdem, siue quod in canonica probatione deficerent, seu etiam quod contingeret ipsos canonice a probatione repelli, dilecto filio Raynerio subdiacono et familiari nostro protinus iniungere curaretis ut pallium secundum formam sibi datam memorato archiepiscopo consignaret, quod si sufficienter probarent irregularitatem obiectam, a regimine Remensis Ecclesie penitus amoueretis eumdem. Cumque die ad hoc statuta  partes in uestra presentia conuenissent, et post altercationes non modicas inter eos super modo procedendi subortas, tandem nostro acceptato rescripto secundum formam ipsius petissent in negotio memorato procedi, uos ad inquisitionem super modo repulsionis predicti canonici legitime procedentes, receptis testibus hinc inde productis, et attestationibus publicatis, ac disputato sufficienter a partibus super eis, quia sola sententia iam testante perpendistis ad relationem nostro apostolatui faciendam partium animos inclinatos, causam ipsam instructam cum depositionibus testium et testimonialibus quoque litteris nobis remittere procurastis. Nos autem negotio ipso diligenter examinato comperimus nequaquam esse probatum  quod dictus Petrus prescripto modo fuisset ab irregularitatis probatione repulsus, imo per testes omni exceptione maiores ostensum quod cum die quo prefatus Albericus in Remensem archiepiscopum exstitit nominatus, memorati Theobaldus et Petrus insufficientiam contra ipsum, et in crastinum idem Petrus aduersus eumdem irregularitatem et insufficientiam obiecisset, ac utrobique se promisisset eas incontinenti probare, delegatis uolentibus admittere probationes oblatas, ipse se usquequaque tergiuersando subtraxit. Unde illi eius uersutiam attendentes, diem ad impendendam consecrationem archiepiscopo memorato ferme post hebdomadas tres futuram publice prefixerunt. Et cum interim dictus Petrus super hoc eos minime  requisisset, demum processum eorum attentata quasi fraude preseruans, Sabbato diem Dominicam precedente qua erat idem archiepiscopus consecrandus se ipsorum conspectui presentauit, et postulauit instanter, appellationem ad nos nichilominus interponens, ne ad consecrationem procederent, sed super irregularitate predicta probationes reciperent quas dicebat se in continenti exhibere paratum. Unde iudices de re ipsa maturiore consilio deliberare uolentes preceperunt eidem ut in crastinum summo mane in eorum presentia compareret. Quod tandem efficiens, irregularitatem obiectam simili modo sicut et ante promisit se in continenti probare. Cui cum dicti iudices probandi  hec, sicut petebat, copiam indulsissent, ille uariauit protinus uerbum suum, postulans ad testes inueniendos inducias sibi dari. Deinde prefatus archidiaconus requisitus si uellet testes super irregularitate producere, respondit quod ipse de irregularitate nichil proponere uolebat omnino; super insufficientia uero probationes aliquas non exhibuit, nec exhibiturum se dixit. Unde patet quod cum idem Theobaldus et Petrus omnia hec suppresserint, et super repulsione id expresserint tantum nobis, quod uidelicet ipse Petrus eo modo qui superius est expressus inordinate fuerat ab obiectorum probatione repulsus, de quo nichil penitus probauerunt, rescriptum apostolicum per suppressionem ueritatis et falsitatis expressionem  exstitit impetratum, cum sit etiam sufficienter ostensum quod presbyteri ad infamiam prefati Petri probandam, non duo tantum, sed quatuor, nec ab episcopo Parisiensi, sed a Milone de Nantolio, fuere producti, nec ob hanc causam, id est propter infamiam, sed ob aliam, id est propter tergiuersationem, eum non solus Parisiensis, sed et coniudices repulerunt; quem, etsi propter hanc causam minus canonice repulissent, non tamen iam admitti deberet ad irregularitatem probandam, cum aliam repulsionis causam se promiserit probaturum, in cuius probatione omnino defecit. Cum igitur iuxta formam nostri mandati, quam pars acceptauit utraque, ac secundum ipsam postulauit in causa procedi, debuisset probari quod prefatus Parisiensis episcopus,  qui ad promotionem illius omnimodis intendebat, nemine contra Petrum nisi duntaxat ipso eodem iudice replicante, duos presbyteros conuocarit, quorum testimonia contra ipsum absentem et ignorantem super infamia clam recepit, et sic admissus non fuerit ad irregularitatem probandam, uidelicet quod cum uidua coniugalem copulam contraxisset, ut tandem hoc probato ualeret ad irregularitatem probandam admitti, quoniam aliis que sunt prescripta probatis, de hoc nichil penitus est ostensum, de consilio fratrum nostrorum, ab impetitione predictorum archidiaconi et canonici sententialiter absoluimus archiepiscopum memoratum; maxime cum idem canonicus multipliciter uacillauerit et uariauerit coram nobis, quin etiam ex sua  confessione sit de calumnia manifeste conuictus, ex eo quod coram nobis confessus est se irregularitatem quam obiecerat a principio postmodum didicisse, sicque quod nesciebat obiecisse aduersus archiepiscopum sepedictum. Ne uero temeraria eius presumptio et presumptuosa temeritas remaneat impunita qui presumpsit ponere os in celum, cum lingua eius transeat super terram, ut iuxta quod legitur, iustus lauet manus suas in sanguine peccatoris, sepedictum Petrum ab omni officio et beneficio clericali suspendimus, donec apud uos et eumdem archiepiscopum reatus sui ueniam consequatur. Ipsum autem de infamia non notamus, in cuius probatione dignoscitur minus ordinate processum; cum etiamsi legitime probata fuisset, non directe  fuerit contra eum, sed in modum exceptionis, obiecta. Licet autem archidiaconum sepedictum sincera diligamus in Domino caritate, quia tamen pater filium quem diligit corripit, et Deus quos amat arguit et castigat, discretioni uestre per apostolica scripta mandamus quatenus moneatis eumdem ut apud ipsum archiepiscopum infra mensem indulgentiam flagitet humiliter et deuote super eo quod de arcu suo per alienam manum in ipsum sagittam emisit. Alioquin interdicatis ei per totam Remensem prouinciam contradicendi uocem in electionibus prelatorum, donec humiliauerit semetipsum ad indulgentiam postulandam. Ceterum licet dictus  archiepiscopus nobis nequaquam sit incredibilis uel suspectus, et sicut per regis ac suffraganeorum omnium testimonia necnon abbatum et capitulorum Rememsis prouincie aliorumque multorum accepimus, propter illius irregularitatis obiectum non in minimo eius sit opinio aggrauata, quia tamen ipse purgationem spontaneam ad clarificandum propriam innocentiam obtulit per se ipsum, si eam uoluerit exhibere, cum quota manu episcoporum uel abba tum seu etiam sacerdotum ipse maluerit, eam infra mensem ad ipsam recipiendam publice designatum recipere procuretis, ad Remensem Ecclesiam, ubi compugnatores commodius habebuntur, gratia recipiende purgationis personaliter accedentes. Prefato autem subdiacono nostro nichilominus iniungatis  ut pallium de corpore beati Petri sumptum, insigne uidelicet plenitudinis pontificalis officii, dicto archiepiscopo secundum formam sibi a nobis expressam assignet. Quod si non omnes, etc., duo uestrum sublato cuiuslibet contradictionis et appellationis obstaculo ea nichilominus exsequantur.

Datum Agnanie, III Nonas Iunii, anno undecimo.



CII . ELIENSI ET LONDONIENSI EPISCOPIS. Consolatoria. 

 Licet ex litteris quas uobis super negotio Cantuariensis Ecclesie per dilectum filium abbatem Belliloci et magistrum Simonem nuperrime  destinauimus fraternitati uestre iam innotuisse credamus quid sit oblatum a rege, quidue mandatum a nobis, ad maiorem tamen cautelam transcriptum illarum quas ipsi regi direximus mittimus uobis presentibus interclusum, monentes et obsecrantes in Domino quatenus sicut fuistis in ligando prudentes, ita sitis in absoluendo discreti, sub ea temperantia post uinum oleum infundentes ut plaga liuens et tumens debeat perfecte curari. Cum autem super contumelia et iniuria quas propter obedientiam et iustitiam sustinetis, illorum uos imitari credamus exemplum qui, iuxta quod legitur, ibant gaudentes a conspectu concilii, quoniam digni habiti sunt pro nomine Iesu contumeliam pati, pre oculis semper habentes quod obedientia melior est quam uictime,  maiusque sit auscultare quam adipem arietum offerre, ac beati qui persecutionem patiuntur propter iustitiam, quoniam cum probati fuerint, accipient coronam uite quam repromisit Deus diligentibus se, uos quidem non consolatione, que noscitur esse merentibus necessaria, sed exhortatione, que solet esse pugnantibus opportuna, credimus indigere; quanquam hoc ipsum et ad consolationem et ad exhortationem uobis sufficiat colligentibus multa de paucis, illis merito comparandis qui pleni erant oculis intus et foris. Ad perseuerantiam ergo uos potius exhortantes, que, cum cetere uirtutes currant in stadio, sola tandem accipit brauium, Domino  protestante quod qui perseuerauerit usque in finem, hic saluus erit, scientes quod infirmitas ista non est ad mortem, sed ut Ecclesia Dei glorificetur per illam. uestris denique consultationibus respondemus  , quod cum occasione interdicti nouum chrisma in cena Domini nequiuerit consecrari, ueteri est utendum in baptismate paruulorum, et si necessitas postulauerit, ipsi chrismati, ne deficiat, est oleum commiscendum per manum pontificis aut etiam sacerdotis. Quamuis autem uiaticum pertinere uideatur ad penitentias morientium, si tamen haberi non possit, illud in hoc casu quod legitur credimus obtinere: Crede, et manducasti; cum sacramentum non necessitatis articulus, sed contemptus religionis excludat, ipsaque necessitas speretur  in proximo defutura  : Si tamen uiris religiosis ab initio licuisset iuxta suorum priuilegiorum tenorem, exclusis excommunicatis et interdictis, clausis ianuis, non pulsatis campanis, suppressa uoce diuina officia celebrare, nec nobis fuisset molestum, nec absonum exstitisset; possetque per illud tam in hoc quam in aliis congruum remedium adhiberi, presertim ut per oblationem hostie salutaris diuina placaretur in hac necessitate maiestas.

Datum Anagnie, XuIII Kal. Iulii, anno undecimo.



CIII. EPISCOPO ET ARCHIDIACONO LEGIONENSI. De presbytero cui uirilia abscissa fuerant per uim. 

 Dilectus filius G. presbyter in nostra proposuit presentia constitutus quod cum olim ipsum adhuc diaconum M. miles Legionensis diecesis, dolum et fraudem sub liberalitatis specie pallians, ad suum conuiuium inuitasset, ex eo quod falso quamdam ipsius militis concubinam dicebatur carnaliter cognouisse, miles ipse quod gerebat in pectore detegens simultatem, eidem diacono abscidere uirilia non expauit. Cum autem id ad principis terre audientiam peruenisset, ac dictus diaconus fere mortuus putaretur, idem princeps zelo uindicte accensus, militem et concubinam ipsius fecit incendio concremari. Postmodum uero prefatus diaconus de uulnere conualescens, hoc tacito procurauit se in presbyterum promoueri; qui ad apostolicam sedem  accedens, nobis humiliter studuit supplicare ut secum super hoc misericorditer agere dignaremur. Quocirca discretioni uestre per apostolica scripta mandamus quatenus si uobis constiterit presbyterum sepedictum ab imposito sibi crimine fornicationis immunem et in illa quam exercuit princeps uindicta inculpabilem penitus exstitisse, in suscepto ministrare ordine permittentes eumdem, ipsi super hoc eo pretextu nullam iniuriam irrogetis, indicentes ipsi purgationem canonicam, si forte super iis fuerit infamatus.

Datum Anagnie, uIII Idus Iunii, anno undecimo.



CIu. FRATRIBUS HOSPITALIUM SANCTI SPIRITUS APUD URBEM ET MONTEMPESSULANUM DOMINO FAMULANTIBUS. Ut caput ordinis S. Spiritus sit in urbe Roma. 


Defuncto Rome felicis memorie Guidone, qui uestrorum Hospitalium primus exstitit institutor et rector, cum quidam ex fratribus uestris a Montepessulano directi  , et alii uenientes ab Urbe pro substitutione rectoris, in nostra essent presentia constituti, de ipsorum consilio et assensu, quia uidebatur plurimum expedire, statuimus ut caput et magisterium ordinis uestri perpetuo perseueret in Urbe apud hospitale Sancti Spiritus in Saxia, ita  quod rector ipsius presit uniuersis fratribus ordinis uestri tam presentibus quam futuris, omnesque sibi teneantur impendere obedientiam et reuerentiam regularem, cum autem hospitalis quod est apud Montempessulanum rector fuerit eligendus, de consilio et assensu rectoris hospitalis quod est apud Urbem, regulariter eligatur. Unde nos secundum formam constitutionis huiusmodi eligi fecimus dilectum filium fratrem P. de Granerio in summum rectorem hospitalis Sancti Spiritus in Saxia, firmiter iniungentes ut de ipsius consilio et assensu in hospitali Sancti Spiritus apud Montempessulanum rector idoneus eligatur. Quocirca uniuersitatem uestram per apostolica scripta monemus quatenus quod a nobis est salubriter institutum, a uobis et successoribus  uestris et nunc et semper inuiolabiliter obseruetur, ceteris in suo robore permanentibus que in priuilegio utrique hospitali a nobis indulto continentur expressa. Nulli ergo . . . nostre constitutionis et iussionis, etc. Si quis autem, etc.

Datum Anagnie, uI Idus Iunii, anno undecimo.



Cu. ARCHIEPISCOPO RAGUSINO ET ARCHIDIACONO TRAGURIENSI. Irritatur sententia lata contra Templarios. 

Significarunt nobis fratres militie Templi de Uratia [Croatia] quod cum ad uenerabilem fratrem  nostrum episcopum Tinniensem contra Nonensem episcopum nostras litteras impetrassent, idem Nonensis episcopus amicabiliter super iis de quibus inter ipsos questio uertebatur composuit cum eisdem, sed prefatus Tinniensis episcopus ex litteris nostris occasione suscepta prefatum Nonensem episcopum contra quem rancorem conceperat, eisdem fratribus nescientibus, excommunicationis uinculo innodauit, ductus arbitrio proprie uoluntatis, non iudicio rationis. Quocica discretioni uestre per apostolica scripta mandamus quatenus inquisita plenius ueritate, si rem inueneritis ita esse, prefatam  excommunicationem denuntietis irritam et inanem. Nullis litteris, etc.

Datum Anagnie, III Idus Iunii, anno undecimo.



CuI. YPORIENSI EPISCOPO. Ut consentiat translationi sue ad Ecclesiam Thessalonicensem. 

Cum Thessalonicensis metropolis, que in regno Grecorum quasi precipua post Constantinopolitanam sedem habetur  , pastoris sit regimine destituta, nos ei uolentes paterna sollicitudine prouidere, personam tuam, quam multiplici dote uirtutum reputamus idoneam, eius regimini duximus deputandam, terre potestatis accedente consensu, quin  etiam desiderio concurrente. Credentes igitur, imo pro certo tenentes quod tuum iactans in Domino cogitatum, a quo gressus hominis diriguntur, illud debeas respondere, Domine, si populo tuo sum necessarius, non recuso laborem, fraternitatem tuam rogandam duximus et monendam, per apostolica tibi scripta precipiendo mandantes, in remissionem peccaminum iniungendo, quatenus diuine uocationi consentiens, onus istud pro Deo reuerenter assumas, et nouelle plantationi, que si tuo fuerit exculta labore, fructum speratur multimodum productura, manum irrigationis apponas, ut ille tribuat incrementum qui tuum ministerium in hac parte requirit. Dispositis itaque que ad hoc cognoueris necessaria, nostro te conspectui representes, recepturus  a nobis consilium et auxilium opportunum.

Datum apud Sanctum Germanum, u Kal. Iulii, anno undecimo.



CuII. CAPITULO GERUNTINENSI. De electione episcopi. 

 Dilectus filius magister Guillelmus concanonicus uester olim apostolatui nostro suggessit quod bone memorie episcopo uestro uiam uniuerse carnis ingresso, maior et sanior pars uestri conuenerat in eumdem et ipsum eligere in episcopum proponebat, sed impediente nobili uiro comite Cuntronensi non  fuit electio celebrata. Postmodum autem idem comes de ipso episcopatu Madium capellanum suum inuestiens, uobis iniuxit ut uel a terra recederetis ipsius, uel eligeretis eumdem Madium in pastorem. Quod cum uenerabilis frater noster archiepiscopus Sancte Seuerine tunc electus audisset, predictum Guillelmum ad suam presentiam accersiuit, et asserens quod propter negligentiam uestram ad ipsum erat eligendi auctoritas deuoluta, ipsum induxit ut electioni de se faciende preberet assensum. Qui suis monitis acquiescens, electus exstitit ab eodem, suffraganeorum eius interueueniente  conniuentia et consensu. uerum postquam hoc innotuit comiti supradicto, uos ad suam presentiam conuocatos tandiu fecit in custodia detineri donec prefatum Madium communiter elegistis. Qui accedens ad presentiam dilecti filii nostri Gerardi Sancti Adriani diaconi cardinalis apostolice sedis legati, beneficium obtinuit confirmationis ab ipso. Sed memoratus Guillelmus postmodum ad eumdem cardinalem profectus, ne illum faceret consecrari nostram audientiam appellauit, et tandem in nostra proposuit presentia constitutus quo idem Madius prodiderat quoddam castrum, et mediante pecunia inuestituram episcopatus de manu receperat laicali, ac etiam ante confirmationem obtentam multa bona Ecclesie dilapidando uastarat. Unde  nos uenerabilibus fratribus nostris archiepiscopo Cusentino et Bisinianensi et Geneocastrensi episcopis dedimus in mandatis ut uos et alios quos contingeret nominari compellerent super iis omnibus dicere ueritatem, et si de predicto Madio inuenirent electionem irregulariter celebratam, denuntiarent eam irritam et inanem ipsum ad restitutionem rerum Ecclesie mediante iustitia compellentes, ac postmodum inquisita circa electionem prefati Guillelmi sollicite ueritate, quod iustum esset statuerent appellatione remota. Qui, sicut in eorum litteris perspeximus contineri, cum semel ac secundo ac tertio peremptorio tam prenominatum Madium quam et uos, necnon etiam abbates Ecclesie Geruntine ad suam presentiam citauissent, dictus  Madius per menses quatuor exspectatus nec accessit ad ipsos, nec uos permisit accedere, uel abbates. Cum autem propter suspicionem dilapidationis ab episcopalium administratione suspendissent eumdem, et ipse nichilominus administrare presumeret, excommunicationis in eum sententiam protulerunt; qua ille contumaciter uilipensa non destitit celebrare. Unde cum eis per dicta iuratorum testium constitisset quod idem Madius inuestituram episcopatus de manu susceperat laicali, et periurium incurrerat, ac proditionem et homicidia necnon etiam Simoniam multipliciter perpetrarat, quod etiam electio eius extorta fuerat, et consecratio, non solum post appellationem, uerum etiam alias contra canones  attentata, demum habito prudentum consilio quod factum de ipso fuerat sententialiter cassauerunt. Nos igitur iis et aliis que super ipso negotio nobis fuerunt exposita diligenter auditis, attendentes quod canon Lateranensis concilii contra negligentes editus ad archiepiscopatus uel episcopatus non solet extendi, sed ad personatus alios et minora  ecclesiastica beneficia coarctari, electionem prefati Guillelmi qui ab archiepiscopo et suffraganeis eius fuit, ad quos electio non spectabat, electus, non reatu persone, sed iustitia cassauimus exigente. Dictum quoque Madium, qui per inquisitionem  a prefatis delegatis de ipso factam inuentus est multis criminibus prepeditus, et latam in se suspensionis et excommunicationis sententiam non seruauit, imo administrauit suspensus et excommunicatus non erubuit celebrare, sicut ex relatione iudicum plene constitit, a Geruntinensi prorsus Ecclesia censuimus remouendum. Nolentes igitur quod dominico gregi diutius desit cura pastoris, discretioni uestre per apostolica scripta precipiendo mandamus quatenus infra mensem post susceptionem presentium curetis ecclesie uestre de persona idonea per electionem canonicam in episcopum prouidere. Alioquin prefatis archiepiscopo et episcopis nos dedisse noueritis in mandatis ut extunc auctoritate nostra suffultis idoneum uobis pastorem  assignent, contradictiones per censuram ecclesiasticam appellatione postposita compescendo.

Datum apud Sanctum Germanum, uI Idus Iulii, anno undecimo.

In eumdem fere modum scriptum est Gregorio Sancti Theodori diacono cardinali. Initium epistole: Ex litteris bone memorie. Ita nos docet uetus exemplar Andegauense tertie collectionis decretalium.



CuIII. PATRIARCHAE HIEROSOLYMITANO APOSTOLICAE SEDIS LEGATO. Ei legatio prorogatur in quadriennum. 

Cum exitus quadriennii uideatur instare per  quod tibi commisimus in Hierosolymitana prouincia legationis officium exercendum, et neque circa te nostra gratia neque circa nos tua deuotio refriguerit, quinimo necessitas terre sancte, propter quam huiusmodi tibi fuit indulta legatio non cessarit, legationem ipsam tibi duximus in aliud quadriennium committendam, fraternitatem tuam rogantes attentius et monentes ac per apostolica tibi scripta mandantes quatenus auctoritate presentium commisse tibi sollicitudinis ministerium per prefinitum tempus, exerceas laudabiliter et prudenter.

Datum apud Sanctum Germanum, uII Idus Iulii, anno undecimo.



CIX. EIDEM ET DILECTIS FILIIS MILITIAE TEMPLI ET HOSPITALIS HIEROSOLYMITANI MAGISTRIS. Monentur ut inuigilent custodie terre sancte. 


Super miseria terre sancte per diem ac noctem quasi torrentem lacrymas deducentes, subuentionem ipsius quomodocunque ac etiam undecunque possumus, nec destitimus hactenus nec etiam adhuc desistimus procurare, ita quod ad nostre sedulitatis hortatum plurimus Christianorum exercitus in Alamannia cum nobili uiro duce Austrie ac in Francia cum comite Augi aliisque magnatibus ad eiusdem auxilium preparatur, et in Theutonia generalis fit pro sua subuentione collecta de uniuersali  assensu principum constituta et nostre auctoritatis munimine roborata. Quia igitur pro ipsius terre detentione pecuniam uobis esse credimus necessariam presentium uobis auctoritate mandamus quatenus eleemosynam Cisterciensis ordinis et quadragesimam de mandato nostro a uenerabili fratre nostro Parisiensi episcopo destinatam, depositam apud Templum, accipere ac tam ipsam quam mille libras Prouenienses  , quas nuper in subsidium terre sancte de beati Petri eleemosyna destinauimus, expendere procuretis prout terre sancte necessitati et utilitati noueritis expedire. Apud nos autem sunt quedam alie fidelium eleemosyne, quas uobis opportunitate mittemus inuenta, circa subuentionem eiusdem terre sine intermissione qualibet  diligentem et utinam efficacem operam impensuri. Rogamus autem discretionem uestram propensius et hortamur quatenus ad gubernandum hereditatis Christi reliquias prudenter et constanter per eos et alios quos habetis auxiliarios intendatis, non solum in finibus uestris, uerum etiam in Antiochia et in Tripoli, donec preduce Deo preparata iam et in proximo preparanda militia uobis Christiana succurrat. Nos autem propter hoc specialiter intendimus incessanter ad pacem, non solum in imperio, uerum etiam et in regnis, ubicunque desuper datum fuerit, reformandam, ut tanto copiosius exinde terre sancte subsidium procuretur quanto cessantibus domesticis simultatibus,  ad id intendere poterunt efficacius ii quos tangit iniuria crucifixi.

Datum apud Sanctum Germanum, uI Idus Iulii, anno undecimo.



CX. PATRIARCHAE HIEROSOLYMITANO APOSTOLICAE SEDIS LEGATO. De electione patriarche Antiocheni. 

 Quasi non suffecissent Antiochene prouincie impietatum scelera scelerumque impietates quibus grauiter iram Domini prouocauit, apposuit Tripolitanus comes mittere manum suam in christum Domini, pie memorie patriarcham Antiochenum patrem ac dominum suum carceri mancipando, in  quo tandem miserabiliter exspirauit. O nobilis Antiochia, urbs perfecte decoris, et terre quasi gaudium uniuerse, quam grauiter esse cerneris per tam graue ignobilitata flagitium, quam turpiter per tam turpe facinus offuscata! Cui comparabimus te, uel cui tuam possumus miseriam adequare? Omnis enim calumnia in medio tui est: que cisterna facit frigidam aquam suam, ita militiam tuam frigidam reddidisti. Preterea cum comparatione preuaricationis tue sororum tuarum iustificasse animas uidearis, uelut inimicus tetendit Dominus arcum suum, suamque firmauit dexteram quasi hostis ut nisi per penitentie dignos fructus a facie  arcus fugias, plaga inimici te feriat et percutiat castigatione crudeli, fiatque sicut mare contritio tua magna, et egrediatur ut ignis super te indignatio Domini ac succendat, tuque demum [dum] qui possit exstinguere non inuenias, profundum et latum bibas calicem ire Dei. Super quibus omnibus, post illud quod speramus e celo, ad cuius nos auxilium conuertemus nisi, dilectissime ac desiderantissime frater, ad tuum; qui, etsi pari nobiscum affectu super tanta calamitate complores, fortasse tamen merito potiori occurrere sibi potes?  Quia igitur propter uarias circumstantias per presentiam tuam melius posse credimus Antiochene Ecclesie subueniri quam a nobis absentibus ualeat designari, committendas tibi duximus super hoc plenarie uices  nostras fraternitati tue per apostolica scripta mandantes quatenus canonicis eiusdem Ecclesie, si quos excommunicatos inueneris, iuxta formam Ecclesie absolutis, commoneas et inducas illos ad quos patriarche Antiocheni spectat electio ut infra tempus quod eis duxeris prefigendum personam idoneam de prouincia ipsa uel alia citra mare uel ultra per electionem canonicam cum consilio tuo sibi preficiant in pastorem. Alioquin extunc habito pre oculis solo Deo, talem eis undecunque in pastorem assignes qui tanto congruat oneri et honori, obedientiam et reuerentiam debitam ei faciens exhiberi, contradictores, si qui fuerint, uel rebelles per censuram ecclesiasticam sublato cuiuslibet contradictionis  et appellationis obstaculo compescendo. Circa decanum autem ecclesie memorate, qui multipliciter dicitur malignatus in eam, licet a multis contrarium asseratur, inquisita super eis et cognita ueritate, statuas appellatione remota quod secundum Deum et utilitatem ipsius ecclesie uideris statuendum. Prefatum uero comitem qui tantum sacrilegium perpetrauit, tanquam excommunicatum, anathematizatum, et maledictum, tandiu facias arctius euitari donec per satisfactionem condignam, si tamen ei de tanto scelere satisfacere digne detur, absolutionis beneficium mereatur. Denique, ne quid de contingentibus omittamus, tam super eis quam etiam super omnibus que negotium hoc contingunt plenam tibi conferimus potestatem, ut uice nostra  de uniuersis statuas et de singulis appellatione postposita quod uideris expedire.

Datum apud Sanctum Germanum, Iu Idus Iulii. anno undecimo.



CXI. RICHARDO ABBATI ET CONuENTUI SANCTAE MARIAE DE BOLONIA SUPRA MARE TAM PRAESENTIBUS QUAM FUTURIS REGULARUM uITAM PROFESSIS IN PERPETUUM. De confirmatione priuilegiorum. 

Pie postulatio uoluntatis effectu debet prosequente compleri; ut et deuotionis sinceritas laudabiliter enitescat, et utilitas postulata uires indubitanter  assumat. Ea propter, dilecti in Domino filii, uestris iustis postulationibus clementer annuimus, et prefatam ecclesiam Sancte Dei Genitricis et uirginis Marie Boloniensis super mare, in qua diuino estis obsequio mancipati, ad exemplar felicis recordationis Honorii predecessoris nostri sub beati Petri et nostra protectione suscipimus et presentis scripti patrocinio communimus. Imprimis siquidem statuentes ut ordo canonicus qui secundum Deum et beati Augustini Regulam in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste ac canonice possidet, aut in futurum concessione pontificum, etc., usque illibata permaneant, in  quibus hec propriis, etc. Locum ipsum in quo prefata ecclesia sita est, cum omnibus pertinentiis suis, terris, uineis, pratis, pascuis et pasturis, siluis, aquis, molendinis, piscationibus, ecclesiis, uillis, domibus, hospitibus, eomitatibus, familiis, aduocationibus, cunctisque suis mobilibus uel immobilibus, cultis uel incultis. Totam parochiam ciuitatis Bolonie, ac parochialia iura, et que continentur in subditis. Infra muros eiusdem ciuitatis Ecclesiam Sancti Ioannis Baptiste. Extra muros ecclesiam Sancti Martini cum decimis et appendiciis suis. Et in eadem parochia capellam leprosorum, capellam Sancti Petri de Nienburc, capellam Sancti Nicolai de Nienburc extra muros, et capellam hospitalis Sancte Catherine infra muros in usus uobis  proprios deputatam. Infra muros eiusdem ciuitatis duas mansuras Carleti, mansuram Ardulfi panetarii, mansuram Petri de Rua; mansuram unam Eustachii de Pernes, mansuram Allelmi, mansuram Willelmi camerarii, tres mansuras Ingelranni decani, mansuras paruulas, mansuram Lamberti Sicci, mansuram Rogeri Lipardi, mansuram Ermesendis, mansuram Bernardi clerici, mansuram Ostonis, mansuram Balduini filii Azonis, mansuram Balduini Mundolfi, mansuram Clarembaldi de Indreham, mansuram Godeberti, mansuram Guarini de Felnes, mansuram Leiuardis, quatuor mansuras Gozelini de Odra, mansuram Flamerici, mansuram Otberti, mansuram Olrici, mansuram Gumburgis,  mansuram Guarneri, mansuram Frodonis, mansu ram Otberti sacerdotis. In uico Fori mansuram Martini. Ad posternam quatuor mansuras. In Nienburc omnes mansuras que sunt in sabulo quod dicitur Sancte Marie. In Arkesten terram Radulfi Beuarag. et mansuram Elemberti et mansuram Rayneri, mansuram Eremberge, mansuram Alulfi, mansuram Soimanni, mansuram Soimeri, mansuram Theobaldi, et mansuram Erkenfridi. Altare de Hissingehen, altare, de Condeta, altare de Badingetuna, altare de Gestingehem cum decimis suis, altare de Curs, altare de Belebrone, altare de Alingetuna, altare de Wirla cum decimis et appendiciis suis, altare de Hesding, altare de  Nieles, altare de Nameringehem, capellam de Colesbere, altare de Ingehem cum tota decima et duabus carrucis terre in eadem uilla, et capellam de Halkeca, et curtem de Auions cum decimis et appendiciis suis, hospites et redditus in castello de Lens, decimam de Telingetum, decimam Guastine, decimam capelle, decimam de Godingetuna, decimam de Aquingeham, decimam de Timbron. In decima de Altafontaina quinque polkinos auene. In decima de Issingehem septem polkinos frumenti quos dedit ecclesie uestre quondam Girardus de Buxin, et decimam de Huppen. In Licernes et in Frenc hospites et terram. In Cormonte hospites et terram. In Camier hospites et terram cum parte molendini. In Dalnis terram, in Nieles terram, in Flemis  terram, in Nouo Castello terras et redditus, in uacaria terram, in Froingehem terram et hospites, et terram, in Letingehem hospites et terram in Walbingehem et Tegata terras, in Hermarenges et Isica terras et pratum, in Cahem et in Helkeninges terras et redditus, in Hockingehemet Issingehem terras et redditus, in Badingetuna terram, in Tornes terram, in Makingehem et in Celles hospites et terram, in Bellomonte terram et hospites, in Bouemberg terram et hospites, in Deningehem et Wicardenges terram et hospites, in Odra et Telingetuna terram et hospites, in Faingehem terram, in Ouringehem et Poteria terram et hospites, in Westrehoua terram et hospites, in Ostrehen terram et redditus, in Blokendale terram, in Stalis et Odressele terras et hospites, in Squifein  et Hungreuelt terras et redditus, in Tudingetuna terras et redditus, in Wadingetuna terras, in Hodingehem terras et redditus, in Goningesele terram et redditus, in Seiles terram et redditus, in Lokingehem terram, in Rauentun terras et redditus, in Ambletue redditus, in Basingehem terras et redditus, in Ostoua redditus, in Wincela redditus, in Pernes redditus, in Yweslo terram, in Helingetuna terram, in Bukerdes partem decime, in Felnis terram, in Hardentuna terram, in Markisa terram et redditus, in Wisifra terram et redditus, in Holesfort terras et redditus, in Hesdin terras et redditus, in Hecolt pratum, in Wakingehem octo polkinos frumenti ad mensuram de Gisnes, in Pitesfelt terras et redditus, in Fogenhoue terras et  redditus, et in Manengeltem terras et redditus, in Honingetuna terras et redditus, in Wimulge terras et redditus, in Lisingehem terras et redditus, et in Ilumeris terram et nemus. Terras etiam et mansuras ex dono comitis Eustachii ecclesie uestre collatas, et medietatem tertie partis decime de Hissingehem, et sextam partem eiusdem remanentis, et in Telingetuna quatordecim polkinos auene et duos solidos et duos denarios, et in Fogenhoue quatuor solidos et duodecim denarios quos habetis ab Ecclesia Andernenensi, et subterias quas habetis in nauibus piscantium, uobis et ecclesie uestre auctoritate apostolica confirmamus. Decernimus etiam ut in parochiis uestris nullus capellam refragante uoluntate uestra edificare presumat. Saluis priuilegiis Romanorum  pontificum. Nullusque presbyter siue clericus in ecclesiis uel capellis uestris sine uestro assensu et libera uoluntate per se uel per uim alterius licentiam habeat permanendi aut aliquod sibi officium assumendi. Sane noualium uestrorum que propriis manibus aut sumptibus colitis, siue de uestrorum animalium nutrimentis nullus, etc. Liceat quoque uobis clericos uel laicos liberos et absolutos e seculo fugientes, etc. Cum autem generale interdictum terre fuerit, liceat uobis clausis ianuis, etc. Sepulturam quoque ipsius loci liberam esse decernimus, ut eorum deuotioni et extreme uoluntati, etc. Salua tamen canonica iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbate uel tuorum quolibet successorum,  nullus ibi, etc. In parochialibus uero ecclesiis quas habetis liceat uobis sacerdotes eligere et diecesano episcopo presentare; quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere. Statuimus etiam ut nemini liceat ecclesie uestre nouas et indebitas exactiones imponere, aut in uos uel ecclesiam uestram seu clericos uestros sine manifesta et rationabili causa excommunicationis uel interdicti sententiam promulgare. Libertates quoque et immunitates antiquas et rationabiles consuetudines ecclesie uestre concessas et hactenus obseruatas ratas habemus et eas perpetuis temporibus illibatas permanere sancimus. Decernimus ergo ut nulli omnino hominum liceat prefatam  ecclesiam temere perturbare aut eius possessiones auferre, etc. Salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, etc., usque ultioni subiaceat. Cunctis autem eidem loco, etc., usque in finem. Amen.

Datum apud Sanctum Germanum per manum Ioannis Sancte Marie in Cosmidin diaconi cardinalis S. R. E. cancellarii, uI Idus Iulii, indict. XI, Incarnationis Dominice anno 1208, pontificatus uero domini Innocentii pape III, anno undecimo.



CXII. ARCHIEPISCOPO ET CAPITULO ATHENIENSI. De confirmatione priuilegiorum. 


Solet annuere, etc., usque consensu, personas et ecclesias uestras, cum omnibus bonis que inpresentiarum rationabiliter possidetis, aut in futurum iustis modis dante Domino poteritis adipisci, sub beati Petri et nostra protectione suscipimus, et ea uobis ac per uos ecclesiis uestris, sicut ipsa iuste ac pacifice possidetis, auctoritate apostolica confirmamus et presentis scripti patrocinio communimus. Nulli ergo . . . nostre protectionis et confirmationis, etc. Si quis autem, etc.

Datum apud Sanctum Germanum, uI Idus Iulii, anno undecimo.



CXIII. ARCHIEPISCOPO ET CAPITULO ATHENIENSI. Ut Ecclesia Atheniensis ordinetur secundum consuetudines Ecclesie Parisiensis. 


Sacrosancta Romana Ecclesia, cui disponente Domino presidemus, eo efficacius exaudire suos subditos consueuit, quo deuotius suffragium ab ipsa requirunt. Quia igitur a nobis cum reuerentia debita postulastis ut uestram ecclesiam dignaremur secundum institutiones Parisiensis Ecclesie ordinare, ac eius consuetudines faceremus in ipsa firmiter obseruari, uobis portiones legitimas possessionum suarum, reddituum et prouentuum assignantes, certo canonicorum numero, quem dilectus filius noster Benedictus tituli Sancte Susanne presbyter cardinalis  tunc apostolice sedis legatus ibidem instituit, in suo robore remanente, nos postulationi uestre grato concurrentes assensu, uniuersitati uestre concedimus quatenus, si fieri potest absque detrimento ipsius ecclesie ac iusto scandalo cleri et populi ac terre illius principis, eam secundum consuetudinem Parisiensis Ecclesie libere ordinetis.

Datum apud Sanctum Germanum, II Idus Iulii, anno undecimo.



CXIu. DIMICENSI EPISCOPO. Episcopatus Calidoniensis ei commendatur. 

Ex eo te sedi apostolice reuerentiam debitam perpendimus  exhibere, quod preter ipsius consilium et mandatum tibi iurisdictionem indebitam non usurpas, sed in his potius requiris gratiam ab eadem ad que quadam necessitate induceris requirenda. Sane in nostra proposuisti presentia constitutus quod cum ad Dimicensis Ecclesie regimen per electionem canonicam euocatus, que fuit per uenerabilem fratrem nostrum Larissenum archiepiscopum postmodum confirmata, non possis de ipsius redditibus sustentari, nobilis uir A. comestabulus regni Thessalonicensis, princeps illius terre, tue compatiens paupertati, episcopatum Calidoniensem tuo contiguum tibi uoluit assignare; cuius concessioni acquiescere minime uoluisti nisi de nostra licentia speciali, sed nostram super eo misericordiam postulasti. Nos autem  cum fratribus nostris deliberato consilio tibi duximus concedendum, quatenus Dimicensem episcopatum tanquam tuum possidens, si fieri potest absque detrimento ecclesie utriusque ac sine iusto scandalo cleri et populi et terre illius principis, tandiu episcopatum Calidoniensem teneas et habeas commendatum, donec per apostolicam sedem aut eius legatum aliud contigerit ordinari, sic tamen ut eius curam utiliter administres.

Datum, ut in alia.



CXu. CITRIENSI ELECTO. Episcopatus Platamonensis ei commendatur. 

Ex eo te sedi apostolice reuerentiam, etc., ut in  alia, usque constitutus, quod cum ad Ecclesie Citriensis regimen per electionem canonicam euocatus, que fuit per dilectum filium nostrum Benedictum tituli Sancte Susanne presbyterum cardinalem tunc apostolice sedis legatum postmodum confirmata, non possis de ipsius redditibus sustentari, nobilis uir Rolandus Piscius, princeps illius terre, tue compatiens paupertati, episcopatum Platononensem contiguum tuo tibi uoluit assignare, cuius concessioni, etc., ut in alia, usque in finem. Eadem data.



CXuI. NOBILIBUS uIRIS DOMINIS THEBARUM. Ut persoluant decimas Ecclesie Thebane. 

Nobilitatem uestram rogandam duximus et monendam  per apostolica uobis scripta mandantes quatenus ab Ecclesia Thebana et clericis archiepiscopatus eiusdem non presumentes crusticam uel aliquid contra iustitiam extorquere, ab indebitis eorum exactionibus de cetero taliter desistatis, quod nullam de uobis iustam habeat materiam conquerendi, uobis nichilominus iniungentes ut decimas quas quilibet Christianus tenetur de iure soluere, cum Dominus ipse preceperit in horrea sua decimationes inferii, persoluatis Ecclesie memorate, ac ei, prout tenemini, faciatis persolui tam a Grecis uobis subditis quam Latinis.

Datum, ut in alia.



CXuII. NOBILIBUS uIRIS DOMINIS NIGRIPONTIS. De eadem re.


Nobilitatem uestram, etc, ut in alia, usque mandantes quatenus ab Abinonensi Ecclesia et clericis episcopatus eiusdem non presumentes, etc., usque in finem.

Datum.



CXuIII. NOBILIBUS uIRIS DOMINIS FERMOPILENSIBUS ET DOMINIS THEBARUM. De eadem re. 

Nobilitatem uestram, etc., ut in aliis, usque mandantes quatenus decimas ab Ecclesia Fermopilensi et clericis episcopatus eiusdem non presumentes, etc., ut in aliis, usque in finem.

 Datum, ut supra.



CXIX. NOBILI uIRO COMESTABULO THESSALONICENSI. Ut dignitates et possessiones Ecclesie Dimicensi restituat. 

Nobilitatem tuam, etc., usque mandante quatenu,  papates et possessiones ecclesiasticas, tam a te quam illis qui tue sunt iurisdictioni subiecti detentas, cum fructibus inde perceptis restituens et restitui faciens, sicut iustum fuerit, ecclesie Dimicensi, ab ipsa ecclesia et uenerabili fratre nostro episcopo et clericis episcopatus eiusdem non presumas crusticam uel aliquid contra iustitiam extorquere, sed ab indebitis eius exactionibus sic desistas, quod nullam de te iustam habeant materiam conquerendi, tibi nichilominus iniungentes ut decimas, etc., ut supra, usque in finem.

Data eadem.



CXXI. NOBILI uIRO O. DE ROCCA, DUCI ATHENARUM. De solutione decimarum. 


Nobilitatem tuam, etc., usque mandantes quatenus ab Atheniensi Ecclesia et clericis archiepiscopatus eiusdem non presumentes, etc., ut in superioribus

Data eadem.



CXXII. LARISSIENSI ARCHIEPISCOPO. De confirmatione priuilegiorum. 

Solet annuere, etc., usque assensu, possessiones quas ecclesia tua olim possedit et adhuc iuste possidet et quiete, tibi et per te ipsi ecclesie auctoritate apostolica confirmamus et presentis scripti patrocinio communimus. Nulli ergo . . . nostre confirmationis, etc. Si quis autem, etc.

 Datum apud Sanctum Germanum, uI Idus Iulii anno undecimo.



CXXIII. MAGISTRO ET FRATRIBUS HOSPITALIS SANCTI SANSONIS CONSTANTINOPOLITANI. De confirmatione priuilegiorum. 

Cum a nobis petitur, etc., usque assensu, personas uestras et hospitale Sancti Sansonis, in quo diuino estis obsequio mancipati, cum omnibus que inpresentiarum rationabiliter possidetis aut in futurum Deo propitio iustis modis poteritis adipisci, sub beati Petri et nostra protectione suscipimus et presentis scripti patrocinio communimus. Institutiones  quoque quas dilectus filius Benedictus tituli Sancte Susanne presbyter cardinalis tunc apostolice sedis legatus ibidem fecisse dignoscitur, sicut rationabiliter facte sunt et in eiusdem authentico plenius continentur, ratas habentes, ipsas precipimus firmiter obseruari. Nulli ergo. . . nostre protectionis et iussionis, etc. Si quis autem, etc.

Datum ut in alia.



CXXIu. ABBATI ET CONuENTUI FOSSAE NOuAE. De dedicatione altaris. 

Si olim in ueteri testamento altaris consecratio  celebris habebatur, quanto magis nunc in nouo debet solemnis haberi, cum non minus inter illud et istud quam inter lucem et umbram distet altare. In illo sane carnales et irrationales hostie mactabantur, in isto uero illud unicum et uiuificum holocaustum semper offertur quod pro redemptione humani generis semel in ara crucis exstitit uictimatum, uidelicet unigenitus Dei Filius iehsu Christus, idem ipse sacrificium et sacerdos, qui et pretium se dedit in cruce, ut moriens fideles suos a morte redimeret, et cibum se tribuit in altari, ut uiuens fideles suos alat ad uitam, incorporans sibi eius edentes, ut per hoc quod accepit ipse de nostro, et accipimus ipsi de suo, in unum corpus caput et membra in solubiliter uniamur, ipso rogante ut omnes in ipso  sicut in Patre ac Pater in ipso sint unum. Cum ergo magnum et arduum sit sacramentum altaris, utique longe maius quam nos possimus ordiri, ad consecrandum in monasterio uestro nouum altare quod in noua basilica erexistis a uobis cum multa supplicationis instantia multoties inuitati, ad monasterium ipsum descendimus, imo uerius ascendimus ad montem Bethel, in quo degunt filii prophetarum, utinam illo igne celitus inflammati qui secundum preceptum Dominicum semper in altari debet ardere, ipsumque sacrosanctum altare cum honorabili cetu episcoporum et cardinalium  ; asistente fidelium multitudine copiosa, XIu Kal. Iulii solemniter propriis manibus consecrauimus, hanc  expetentes et exspectantes a Christo mercedem, ut quoties super illud in mysterio salutari mortis eius memoria frequentabitur, ipse sit nostri memor in bonum; ut per sue mortis uirtutem et a morte gehenne nos eripiat in futuro, illorum piis precibus exoratus qui pro salute uiuorum ac defunctorum super ipsum altare holocaustum ei offerent medullatum. Ut igitur ipsius altaris consecratio ueneranda singulis annis deuotius celebretur, uniuersis qui ad celebritatem consecrationis ipsius infra quindecim dies deuote conuenerint, de iniunctis sibi penitentiis pro peccatis indulgentiam unius anni concedimus, de illius pietate confisi qui est remissio peccatorum. Licet autem monasterium uestrum iuris et proprietatis sit sedis apostolice speciale, quia  tamen ex hoc iuris et proprietatis ipsius quasi specialius est effectum, nos illud sub speciali cura et principali tutela beati Petri suscipimus cum omnibus rebus quas inpresentiarum iusto titulo possidet aut in futurum iustis modis poterit adipisci, ut secundum priuilegia predecessorum nostrorum ac nostra semper eas sine contradictione possideat, gaudens ubique priuilegiis et indulgentiis uniuersis tam generalibus quam etiam specialibus a sede apostolica impetratis. Cunctos igitur ipsius iura seruantes apostolica benedictio prosequatur, eosque diuina maiestas et iustificet in presenti et glorificet in futuro. Turbatores autem ipsius, nisi commoniti  resipuerint, reos se diuino iudicio de perpetrata iniquitate cognoscant et munere apostolice benedictionis immunes, scientes quod ideo sub altare reliquie martyrum reconduntur ut ibi contra persecutores ipsius loci uindicta iusti sanguinis postuletur ubi sanguis iustus commemoratur effusus, iuxta quod legitur: uidi sub altare Dei animas occisorum propter uerbum Dei et propter testimonium quod habebant, et clamabant dicentes: Usquequo, Domine , non iudicas et uindicas sanguinem nostrum de iis qui habitant super terram. . Omnibus autem eidem loco sua iura seruantibus consolatio sancti Spiritus tribuatur hic et in euum. Amen.

Datum apud monasterium Casinense, XII Kal. Augusti,  anno undecimo.



CXXu. RAYNALDO CAPUANO ARCHIEPISCOPO EIUSQUE SUCCESSORIBUS CANONICE SUBSTITUENDIS IN PERPETUUM De confirmatione priuilegiorum. 

Cum ex iniuncto nobis a Deo apostolatus officio, quo cunctis Christi fidelibus ex superni dispositione arbitrii preeminemus, singulorum paci et tranquillitati debeamus intendere, presertim pro illorum quiete oportet nos esse sollicitos qui pastorali dignitate sunt predicti et ad officium pontificale promoti. Nisi enim nos eorum utilitatibus intendentes, ipsorum dignitates et iura, in quantum Deo permittente possimus, integra conseruemus, et auctoritate  apostolica eos ab iniquorum hominum incursibus defendamus, de illorum salute non poterunt esse solliciti qui sibi ad regendum Domino sunt disponente commissi. Huius itaque rei consideratione, uenerabilis in Christo frater archiepiscope, tuis iustis postulationibus clementer annuimus, et prefatam ecclesiam, cui Deo auctore preesse dignosceris, ad exemplar felicis recordationis Alexandri pape predecessoris nostri sub beati Petri et nostra protectione suscipimus et presentis scripti priuilegio communimus  , statuentes ut quascunque possessiones, quecunque bona eadem Ecclesia inpresentiarum iuste et canonice possidet, etc., usque permaneant, in quibus hec propriis duximus  exprimenda uocabulis: Episcopatum Aquinatem, episcopatum uenafranum, episcopatum Yserniensem, episcopatum Theanensem, episcopatum Suessanum, episcopatum Calinensem, episcopatum Caluensem, episcopatum Caiatiensem, et episcopatum Casertanum. In Capua abbatiam Sancte Marie Maioris, ecclesiam Domini Saluatoris, ecclesiam Sancti Ioannis ad Curtem, ecclesiam Sancti Michelis, ecclesiam Sancte Marie de Arcu, ecclesiam Sanctorum Apostolorum, ecclesiam Sancti Iacobi in Castello. In diecesi Ecclesie Theanensis, ecclesiam Sancti Erasini, ecclesiam Sancte Marie, ecclesiam Sancte Helene et ecclesiam Sancti Nicolai que sunt  in territorio Scarpati. In loco Bairan, ecclesiam Sancti Helie, et ecclesiam Sancti Martini. In Fontana de Corrigiis ecclesiam Sancte Marie. In diecesi Ecclesie Suessane ecclesiam Sancte Lucie de loco Sorbelli. In diecesi Ecclesie Calinensis, in Rocca montis Draconis, ecclesiam Sancti Ruffini, et ecclesiam Sancti Marci. In territorio Calinensi ecclesiam Sancti Pancratii. In diecesi ecclesie Caluensis, ecclesiam Sancti Andree ad Cementa, ecclesiam Sancti Germani ad Palera, ecclesiam Sancti Tamari de Monte, ecclesiam Sancti Pauli de Cormello, ecclesiam Sancti Petri de Borleiano, ecclesiam Sancti Simachi, ecclesiam Sancti Erasmi de Moscardino, ecclesiam Omnium Sanctorum de loco Sanguinari. Ad Sclauos ecclesiam Sancti Michelis,  ecclesiam Sancti Petri, ecclesiam Sancte Marie, ecclesiam Sancti Nazarii, ecclesiam Sancti Angeli de Iano, et ecclesiam Sancte Marie. In loco Camillani, ecclesiam Sancti Angeli, ecclesiam Sancte Marie, et ecclesiam Sancti Nicolai. In diecesi Caiatiensi, ecclesiam Sancti Angeli de Melanico, et ecclesiam Sancti Petri ali Bagnatori. In diecesi ecclesie Casertanensis, eclesiam Sancti uiti de Hercule, ecclesiam Sancti Nazarii in campo Buzariensi, ecclesiam Sancti Petri ad Boffoli, ecclesiam Sancti Secundini, et ecclesiam Sancti Felicis. In territorio Mutronensi, ecclesiam Sancte Marie, ecclesiam Sancti Felicis, ecclesiam Sancti Petri, et ecclesiam Sancti Stephani. Iuxta ipsam diecesim, ecclesiam Sancte Eufemie, ecclesiam Sancti Ioannis ad Gaianum,  ecclesiam Sancte Marie ad Lupinum, ecclesiam Sancti Felicis, ecclesiam Sancti Prisci. In loco Casapuli, ecclesiam Sancti Nicolai, ecclesiam Lancti Arpii, ecclesiam Sancti Petri de Sarsana. In loco Marzanesi, ecclesiam Sancti Angeli et ecclesiam Sancti Martini. In loco Campurcipi, ecclesiam Sancti Cesarii, ecclesiam Sancti Precopii, et ecclesiam Sancte Benere. In loco Airolis, ecclesiam Sancte Iuliane et ecclesiam Sancti Nicolai ad Rauulas. In territorio Castelli ad mare, ecclesiam Sancti Adiutoris, ecclesiam Sancti Marcelli, et ecclesiam Sancti Blasii, ecclesiam Sancti Stephani, et aliam ecclesiam Sancti Blasii, ecclesiam Sancti Ioannis, ecclesiam Sancti Nicolai, ecclesiam Sancte  Catherine, ecclesiam Sancte Crucis. In loco Cancelli, ecclesiam Sancti Angeli, et ecclesiam Omnium Sanctorum, ecclesiam Sancti Ioannis, et ecclesiam Sancti Apollinaris de Patresano, ecclesiam Sancti Georgii, ecclesiam Sancti Ioannis de Turre, ecclesiam Sancti uiti, ecclesiam Sancti Petri, ecclesiam Sancti Nicolai, ecclesiam Sancti Marci, ecclesiam Sancti Castrensis, ecclesiam Sancti Martini de Rosellis, ecclesiam Sancti Flauiani, ecclesiam Sancte Barbare, ecclesiam Sancte Iuliane, ecclesiam Sancti Andree. In loco Arnone, ecclesiam Sancte Marie, et ecclesiam Sancti Blasii, ecclesiam Sancti Pauli, ecclesiam Sancti Erasmi de Cazolis. In loco  Grazanesi ecclesiam Sancti Ioannis, ecclesiam Sancte Marie, et ecclesiam Sancti Maximiliani, et ecclesiam Sancti Nicolai. Preterea Iudecam decimam et redditum ducentarum librarum cere de baiulatione regali. Prouentum Castelli ad mare, feudum Panduli compalatii, alueum fluminis a molendino Ricardi de Citro et Roberti de Rocca usque ad pontem, sicut ea omnia iuste ac pacifice possides, tibi et per te ecclesie tue auctoritate apostolica confirmamus. Diffinitiuam quoque  sententiam ab eodem predecessore nostro super causa que inter bone memorie Alfanum predecessorem tuum et abbatissam monasterii Sancte Marie Capuanensis super subiectione ac libertate ipsius monasterii  uertebatur exigente iustitia promulgatam, sicut in eius authentico plenius continetur, auctoritate apostolica duximus confirmandam. Pallium quoque, uidelicet plenitudinem pontificalis officii, tue fraternitati apostolice sedis liberalitate largimur; quo utique infra tuam ecclesiam uti memineris iis diebus quibus predecessores tuos usos fuisse cognoscis, uidelicet in Natiuitate Domini, festiuitate protomartyris Stephani, Circumcisione Domini, Epiphania, Ypapanti, Dominica in Ramis palmarum, Cena Domini, Sabbato sancto, Pascha, feria secunda post Pascha, Ascensione, Pentecosten, tribus festiuitatibus Sancte Marie, natale Sancti Ioannis Baptiste, solemnitate Omnium Apostolorum, commemoratione Omnium Sanctorum, dedicationibus Ecclesiarum,  ecclesie tue principalibus festiuitatibus, consecrationibus episcoporum, et ordinationibus clericorum, et anniuersario tue consecrationis die. Decernimus ergo ut nulli omnino hominum liceat prefatam ecclesiam temere perturbare aut eius possessiones auferre, etc., usque omnimodis profutura. Salua sedis apostolice auctoritate. Si qua igitur in futurum ecclesiastica secularisue persona, etc., usque subiaceat ultioni. Cunctis autem eidem loco sua iura seruantibus, etc., usque in finem. Amen.

Datum apud Sanctum Germanum per manum Ioannis Sancte Marie in Cosmidin diaconi cardinalis S. R. E. cancellarii, X Kal. Augusti, indictione XI, Incarnationis Dominice anno 1208 pontificatus uero domini Innocentii pape III anno  undecimo.



CXXuI. RAYNALDO CAPUANO ARCHIEPISCOPO. Confirmatur sententia lata per Alexandrum III. 

Solet annuere sedes apostolica, etc., usque inclinati, diffinitiuam sententiam a felicis recordationis Alexandro papa predecessore nostro super causa que inter bone memorie predecessorem tuum et abbatissam monasterii Sancte Marie Capuanensis super subiectione ac libertate ipsius monasterii uertebatur exigente iustitia promulgauit, sicut in eius authentico plenius continetur, auctoritate apostolica  confirmamus; cuius tenorem de uerbo ad uerbum presentibus litteris fecimus adnotari.

ALEXANDER episcopus, seruus seruorum Dei, uenerabili fratri ALFANO Capuano archiepiscopo, salutem et apostolicam benedictionem.

»Officii nostri debito et auctoritate compellimur ut controuersias que ad apostolice sedis perferuntur examen exacta diligentia et studio debeamus audire; et que apud eam decisa fuerint et fine congruo terminata, ne in scrupulum recidiue contentionis ualeant deuenire, apostolicis scriptis conuenit adnotari. Ad hoc enim ecclesiarum omnium matrem atque magistram sacrosanctam Romanam Ecclesiam prouidentia diuina constituit ut implicitas et graues questiones explicare debeat, et que dubietate  aliqua detinentur, iudicii sui examine seruato rigore iustitie diffinire. Cum tu siquidem et dilecta in Christo filia nostra Math., abbatissa Sancte Marie Capuanensis, pro causa que inter te et eam uertebatur super subiectione quam in eodem monasterio requirebas, et libertate pariter in qua eadem abbatissa proclamabat, in nostra essetis presentia constituti, iam dicta abbatissa priuilegia principum et trium predecessorum nostrorum, Zacarie uidelicet, Leonis, et Adriani Romanorum pontificum, coram nobis in medium protulit. Tu uero econtra proposuisti quod cum infra fines tue diecesis, imo iuxta muros tue ciuitatis idem sit monasterium fundatum, iure communi ad ecclesiam  tuam debeat pertinere, et super hoc multorum te canonum auctoritate fretum dixisti quibus expresse monstratur quod monasteria et ecclesie ad episcopos pertinent in quorum territorio fundata noscuntur. Allegasti etiam quod a sexaginta annis retro ecclesia tua et ii qui te in archiepiscopatus dignitate precesserunt possessionem eiusdem monasterii, benedictiones abbatissarum et monialium, et celebrationes missarum publicarum, obedientiam et fidelitatem, ac suspensionem clericorum eiusdem monasterii habuissent. Quatuor quoque testes nichilominus produxisti, tres quorum iurati deposuerunt quod Atta abbatissa, cum uacante Ecclesia Capuana a Roberto quondam Suessano episcopo eiusdem Ecclesie suffraganeo benedicta fuisset, ad  suggestionem canonicorum Capuane Ecclesie ab eodem episcopo requisita de obedientia et fidelitate ipsi Ecclesie exhibenda, tam ecclesie quam archiepiscopo, cum foret substitutus, obedientiam et fidelitatem iurauit. Adiecisti insuper quod quamdam monialem, quam eiecerat, ad tuam commonitionem et mandatum recepit, et ei in quadam monasterii sui cella de Teano prouidit. Preterea ipsius monasterii clerici a te et predecessore tuo de fidelitate requisiti, eam uobis exhibuerunt. Sane cum super iis fuisset hinc inde diutius litigatum, priuilegiis principum, quantum ad libertatis donationem et monasterii exemptionem, quia nec illi nec alii laici  huiusmodi possunt ecclesiis libertatem donare, nullatenus, sicut dignum est innitentes, priuilegium Zacarie propter stylum dictaminis et corruptionem grammatice artis et propter Simoniacum contractum quem continebat, uidelicet quod ecclesiam uenditam, quod de tam sancto uiro nefas est credere, confirmasset, et propter pergamenum etiam, quod uix centum uidebatur esse annorum, cum quadringentorum annorum, prout in chronicis habetur, spatium decurrerit quod idem Zacarias decessit, priuilegium autem Leonis propter uitium et corruptionem grammatice artis, de quo tam litterato et prudenti uiro absurdum est existimare quod tam idiotas scriptores habuerit, et propter bullam, que a bullis eiusdem Leonis, que coram  nobis producte fuerunt, omnino comparebat dissimilis et diuersa, cum ille inter se comparerent per omnia similes, suspecta et fide non digna iudicauimus. Porro priuilegium bone memorie Adriani pape nullam prelibato monasterio absolute libertatem conferebat, sed cum conditione, sicut habuerat antiquitus, confirmabat. Ceterum licet multitudo testium qui ex parte abbatisse producti fuerant constanter asseuerarent prescriptum monasterium semper fuisse liberum et nulli nisi Ecclesie Romane et principi Capuano subiectum, interrogati tamen si certa signa subiectionis Romane Ecclesie scirent, se id nescire asseruerunt. Testati sunt quoque se non uidisse quod abbatisse obedientiam  predecessoribus tuis promiserint aut fidelitatem iurauerint. Profitebantur tamen quod eas uiderint ab eisdem tuis predecessoribus benedici. Nos igitur cognoscentes tam ex iis que ex parte tua allegata sunt quam ex attestatione partium alterius partis quod antecessores tui abbatissas et moniales sepedicti monasterii benedixerint, missas ibi publicas celebrauerint, et predicte Atte obedientiam et fidelitatem receperint, et quomodo etiam clerici illius monasterii eis obedientiam exhibuerint et fidelitatem iurauerint, attendentes quoque cautum esse canonibus quod omnis Ecclesia episcopo in cuius episcopatu consurgit subesse debeat, te a petitione memorate abbatisse super libertate quam sibi aduersus te uindicare nitebatur de communi  fratrum nostrorum consilio absoluimus, et tam tibi quam ecclesie tue idem monasterium adiudicauimus et perpetuo subesse decreuimus. Ut autem hec nostre diffinitionis sententia rata et firma permaneat, et perpetuis temporibus inuiolabiliter obseruetur, eam auctoritate apostolica roboramus et presentis scripti patrocinio communimus, statuentes ut nulli omnino hominum liceat hanc paginam nostre diffinitionis infringere uel ei aliquatenus contraire. Si quis autem,« etc.

Nulli ergo . . . nostre confirmationis, etc. Si quis autem, etc.

Datum apud Sanctum Germanum, XII Kal. Augusti, anno undecimo.



CXXuII. PRIORI ET CLERICIS SANCTORUM IOANNIS ET PAULI TUDERTINENSIS. Ecclesia S. Hilarii eis adiudicatur. 


Cum inter uos ex parte una, et dilectum filium abbatem Sancti Petri de Monte Spoletane diecesis ex altera, coram uenerabili fratre nostro episcopo Tudertino et dilectis filiis priore et I. canonico Sancti Gregorii Spoletanensis a nobis iudicibus delegatis super ecclesia Sancti Hilarii Tudertinensis questio uerteretur, ex parte tua, fili prior, fuit propositum coram eis tertiam partem ipsius ecclesie Sancti Hilarii tam in possessionibus et oblationibus quam in cellis etiam de iure ad suam ecclesiam  pertinere. Ceterum ex parte ipsius abbatis fuit propositum ex aduerso ipsam ecclesiam Sancti Hilarii pertinere ad ipsum cum possessionibus et omnibus que habebat. Super quibus cum testes ex utraque parte producti, recepti, et examinati fuissent, iidem tandem iudices attestationes ipsorum cum propriis sigillis signatas cum quibusdam aliis authenticis scriptis nobis mittere curauerunt, prefigentes partibus terminum competentem, in quo cum ipsis nostro se conspectui presentarent sententiam recepture. Cumque partes essent in nostra presentia constitute, dilectum filium A. subdiaconum et capellanum nostrum eis concessimus auditorem; coram quo attestationibus, sicut decuit, publicatis,  fuit super ipsis aliquandiu disputatum, qui nobis retulit diligenter que proposita fuerant coram eo. Sane cum pars tua, fili prior, per suos testes niteretur probare in prenominata ecclesia Sancti Hilarii ius patronatus habere ac ipsam ecclesiam pro tertia parte a quadraginta annis et amplius in oblationibus et mortuariis aliisque prouentibus pacifice tenuisse, necnon ad se pertinere pro prefata terra clericos ordinare in ecclesia memorata, hoc solum inuenimus sufficienter esse probatum, quod a quadraginta annis et amplius tertiam partem oblationum ecclesie Sancti Hilarii ecclesia Sanctorum Ioannis et Pauli recepit, et ipsam clericis institutis per abbatem de Monte ac  clericis Sanctorum Ioannis et Pauli commisit aliquando colligendam. Nos igitur que proposita sunt diligentius attendentes, ecclesie Sanctorum Ioannis et Pauli tertiam partem oblationum in ecclesia Sancti Hilarii adiudicare curauimus, auctoritate presentium decernentes ut sibi liceat, siue institutis in eadem ecclesia per abbatem, siue Sanctorum Ioannis et Pauli clericis, sicut probatum est et hactenus consuetum, partem ipsam committere colligendam, super aliis perpetuum tibi silentium imponentes. Nulli ergo . . . nostre constitutionis, etc. Si quis autem, etc.

Datum, ut in alia.



CXXuIII. STEPHANO NEPOTI NOSTRO. Ei adiudicatur prebenda Baiocensis. 


Dilectis filiis P. clerico nuntio tuo et R. Ioannis de Waureio clerici procuratore in nostra presentia constitutis, idem nuntius grauiter est conquestus quod cum in Baiocensi Ecclesia sibi fuerit prebenda collata quam uenerabilis frater noster Baiocensis episcopus ante promotionem suam obtinuisse dignoscitur, eiusdem prebende liberam dispositionem habere non poteras nec ecclesias et res alias pertinentes ad ipsam pacifice possidere, dicto I. falso asserente se in ipsa prebenda uicarium perpetuum constitutum, et te huiusmodi occasionis obtentu  multipliciter molestante. Unde petiit supradictum I. a sui molestatione compesci. Procurator uero predictus ex aduerso proponens eumdem I. olim in eadem prebenda perpetuum uicarium institutum, nec pro ea nisi ad annuam pensionem triginta quatuor librarum Turonensis monete teneri, nobis humiliter supplicauit ut liberam eiusdem prebende prouisionem ac rerum pertinentium ad eamdem dictum I. faceremus habere, sicut hactenus consucuit, non permittentes eumdem ab aliquibus super hoc indebite molestari. Ad fundandam autem intentionem suam et defensionem eiusdem I. transcripta quarumdem litterarum exhibuit, quibus tantummodo se asseruit uti uelle, quarum authentica penes dictum  I. esse dicebat. Porro in uno transcriptorum ipsorum perspeximus contineri bone memorie Constantiensem episcopum ad presentationem H. quondam canonici Baiocensis eidem I. ecclesiam de Waureio cum pertinentiis suis in perpertuam eleemosynam concessisse, ita uidelicet quod idem I. duodecim libras Andegauenses predicto H. solueret annuatim. Ad quod tua pars ita respondit, quod, etsi transcriptis huiusmodi fides nequaquam esset habenda, per illud tamen transcriptum idem I. predicte prebende uicarius nullatenus esse probatur, sed potius quamdam ecclesiam sub annuo censu in eleemosynam recepisse. uerum eiusdem eleemosyne liberalitas ab ipso episcopo ad presentationem eiusdem H. sibi facte ultra tempus uite ipsius H. in  preiudicium substituendi canonici non potuit prorogari, maxime cum consensus episcopi et capituli Baiocensis, ad quos ea res principaliter pertinebat, accessisse nullatenus allegetur. In transcripto uero litterarum felicis reeordationis Clementis pape predecessoris nostri, quod idem obtulit procurator, continebatur expresse quod ad petitionem eiusdem I. qui se in iamdicta Ecclesia proposuit perpetuum uicarium institutum ac pensionem eiusdem longe magis adauctam quam fuisset tempore Lateranensis concilii celebrati, dictus predecessor noster memorato episcopo Constantiensi mandauit ut pensionem ipsam ad eum statum appellatione remota reduceret quo tempore celebrati concilii fuisse constaret. Qui  eiusdem auctoritate mandati pensionem ipsius ecclesie, tanquam adauctam, ad quatuor libras et decem solidos Andegauensis monete sententialiter reducere procurauit, sicut ex transcripto litterarum ipsius argui poterat euidenter, cuius sententiam, sicut rationabiliter erat lata, memoratus predecessor noster asseritur confirmasse. Ad quod probandum quoddam rescriptum dictus exhibuit procurator. Ad hec autem fuit a tua parte responsum quod cum in prenotato transcripto Constantiensis episcopi tantummodo exprimeretur eumdem I. dictam Ecclesiam in eleemosynam recepisse, non utique uicarium constitutum, manifeste constare dicebat supradictas litteras predecessoris nostri, in quibus asseruit se perpetuum uicarium constitutum et eiusdem ecclesie  pensionem adauctam, per falsitatis suggestionem obtentas, unde nec ex ipsis nec ex sententia Constantiensis episcopi, qui earum auctoritate processit, nec ex etiam confirmatione apostolica subsecuta debebat idem I. aliquod commodum reportare, presertim cum tam beneficio litterarum illarum quam sententie predicti episcopi renuntiasse penitus uideretur cum eamdem ecclesiam postmodum ad firmam recepit sub longe maiori annua pensione, sicut aperte colligitur ex transcripto inferius adnotato. Transcriptum enim litterarum bone recordationis episcopi, decani, et capituli Baiocensis presentauit, per quod causam suam idem procurator potissimum defendere nitebatur; in quo continetur expresse quod magister  R. de Ablegiis  tunc canonicus, nunc episcopus Baiocensis de ipsorum consensu prebendam suam de Wareto cum pertinentiis suis, tam ecclesiis quam hominibus, et dominicis ecclesiarum, et aliis, sub annua firma triginta quatuor librarum Andegauensium eidem I. concesserat perpetuo retinendam; quam concessionem post promotionem suam idem episcopus innouauit, et eamdem Constantiensis episcopus dignoscitur approbasse, sicut per transcripta litterarum ipsorum uidebatur l quido comprobari. uerum ad hoc pars tua respondit quod per transcriptum premissum episcopi et capituli Baiocensis dictus I. non uicarius sed firmarius potius seu pensionarius probabatur . . Unde cum huiusmodi firma de iure uel consuetudine diutius durare  nequiuerit nisi donec is qui dedit ad firmam ius habuerit in prebenda, constare dicebat quod postquam idem magister R. assumptus exstitit in episcopum, ipsa fuit utique firma finita, quia licet idem magister, cum prebendam dedit ad firmam, eam concesserit perpetuo possidendam, intelligendum tamen est quod tamdiu esset eadem concessio duratura donec ipse in prebenda ius aliquod obtineret, ut illud secundum sanum intellectum ad suum perpetuum referatur. Sed nec per consensum episcopi et capituli idem I. ius aliquod retinere potuit in prebenda postquam ipsam habere desiit qui eam dedit ad firmam, quia cum consensus ipse accederet facto canonici, dictus I. non potuit diutius  commodum ex ipso consensu percipere quam concessio a canonico facta duraret; precipue cum episcopus et capitulum nequiuerint in tam enormem substituendi canonici lesionem suum accommodare consensum, nec sub annua firma triginta quatuor librarum idem I. prebendam ipsam perpetuo retinere, que centum uiginti libras ualere proponitur annuatim; cum et hoc, non solum in damnum, sed etiam opprobrium redundaret Ecclesie, ut canonicus modica pensione prebende sue contentus existeret, et idem I. de ipsius prouentibus abundaret; qui, quantum ad regularitatem et uitam, qualis perhibeatur existere subticemus. Proposuit pars tua insuper concessionem factam ab eodem Baiocensi episcopo nullam esse, cum eo tempore facta fuerit quando ad  eum minime pertinebat. Unde per consequentiam approbatio Constantiensis episcopi nullum tibi potuit preiudicium generare. Nos igitur iis et aliis que nuntius et procurator predicti proponere curauerunt plenius intellectis, habito consilio cum fratribus nostris, eumdem I. ad restitutionem ecclesiarum Sancte Trinitatis de Waureio, Sancte Marie de uer, et S. Petri de Mainilhamant cum pertinentiis earumdem et aliarum rerum ad prebendam de Waureio spectantium duximus condemnandum, tam super uicaria quam super firma, que iam procul dubio noscitur esse finita, ei perpetuum silentium imponentes, decernendo ut tu tam de ipsis ecclesiis quam de aliis ad tuam prebendam spectantibus libere de cetero absque cuiuslibet contradictione disponas.  Nulli ergo . . . nostre diffinitionis, etc. Si quis autem, etc.

Datum apud Sanctum Germanum, Nonis Iulii, anno undecimo.



CXXIX. DILECTIS FILIIS MAIORI ET WILLELMO ARCHIDIACONIS, ET PRIORI SANCTI uICTORIS PARISIENSIS. De prebenda S. Martini Turon. adiudicata M. Willelmo. 

Inducti dudum laudabili testimonio quod dilecto filio magistro Willelmo latori presentium de moribus et scientia reddebatur, sueque necessitati paterno condescendentes affectu, cum ecclesiasticum beneficium,  quo utique dignus erat, ad inopis uite solatium non haberet, capitulo Beati Martini Turonensis dedimus in mandatis ut eum reciperent in canonicum et in fratrem. Cumque dilectus filius Windocinensis abbas et commonitores ipsius eos ad id sollicite monuissent, sicut ipsi per suas nobis litteras retulerunt, respondere quidem distulerunt, inprimis occasionem absentie decani sui et thesaurarii pretendentes; quibus demum in ipsius receptione magistri assensum suum per suas litteras impendentibus, illi finaliter responderunt quod licet personam eius notam haberent, utpote qui diu fuerat apud eos laudabiliter conuersatus, eisque, sicut uir discretus et prudens, esse poterat necessarius, quia tamen quosdam alios ex promissione recipere tenebantur,  et Ecclesie sue facultates minime suppetebant, commode tunc non poterant mandatum apostolicum adimplere. Unde nos iteratis humilitatis sue supplicationibus inclinati, dilectis filiis abbati Sancte Genouefe ac cexsecutoribus eius per scripta nostra precepimus ut prefatum capitulum, nisi rationabilem causam obiiceret et probaret propter quam non deberet hoc uel non posset impleri, presertim cum idem magister de morum ac litterature sufficientia commendaretur ab eo, sublato cuiuslibet contradictionis et appellationis obstaculo per censuram ecclesiasticam cercerent, quod ipsum in fratrem reciperet et canonicum, et stallum in choro et locum in capitulo assignaret eidem. Qui, sicut per suas nobis litteras intimarunt, rite in ipso negotio  procedentes, licet pars capituli nonnullas exceptiones friuolas pretendisset, et quidam pro parte ipsa coram uno predictorum exsecutorum frustratorie ad nostram audientiam appellauerint ante diem que partibus exstiterat assignata, quia demum nichil fuit contra prefatum magistrum ostensum propter quod mandatum deberet apostolicum impediri, et tam per confessionem partium quam depositiones testium plene constitit plures canonicos illius ecclesie postquam ordinata ultimo fuerat, discessisse, in quorum locis nondum erant aliqui substituti, ad audiendum sententiam peremptorium terminum partibus prefixerunt. Quia uero predictum capitulum peremptorie sepe citatum contumaciter se subtraxit, duo exsecutorum ipsorum, tertio legitime excusato,  sententialiter decreuerunt ut non obstantibus illis que obiecta fuerant a capitulo, dictus magister in fratrem reciperetur et canonicum ecclesie memorate atque stallum in choro et in capitulo locus assignaretur eidem, capitulo ipsi firmiter iniungentes ut hoc effectui demandaret. Quod quia contumaciter adimplere contempsit, suspensionis primum, ac demum, quia post suspensionem nichilominus celebrauit, excommunicationis in ipsum sententiam protulerunt; et sic tandem quidam de capitulo ipso redeuntes ad cor, prefatum magistrum iuxta prescriptam sententiam receperunt aliis in sua non metuentibus contumacia perdurare. Nuper autem cum idem magister in nostra presentia constitutus  processum exsecutorum suorum peteret confirmari, tam ipsum quam dilectum filium A. canonicum ecclesie supradicte, qui pro negotiis eius ad apostolicam sedem procurator accesserat, mandauimus per dilectum filium Tullium subdiaconum et capellanum nostrum audiri. In cuius presentia cum canonicus ipse penitus recusasset aliquid proponere uel agere contra eum, demum ipsum ad pacis osculum in fratrem et canonicum de mandato nostro recepit. Cum igitur quedam littere contra prefatorum exsecutorum processum per quemdam nuntium ecclesie memorate, cuius petitionem pluries super hoc dicimur repulisse, nomine ipsius capituli ueritate supressa dicantur a nobis et expressa falsitate subrepte, uidelicet in hunc modum, quod cum  inter ipsos ex parte una et prefatum magistrum ex altera coram dicto abbate ac coniudicibus suis super receptione ipsius in eorum Ecclesia questio uerteretur, iidem iudices in negotio ipso perperam procedentes, post appellationem ad nos legitime interpositam iniquam tulerunt sententiam contra ipsos, uolentes eiusdem magistri laboribus et expensis finem imponere, discretioni uestre per apostolica scripta mandamus et districte precipimus quatenus sublato cuiuslibet contradictionis et appellationis obstaculo, reuocato in statum debitum si quid per huiusmodi litteras inueneritis immutatum, dictas sententias, diffinitiuam uidelicet, ut est iusta, et suspensionis et excommunicationis, sicut rationabiliter sunt prolate, faciatis usque ad satisfactionem  condignam per censuram ecclesiasticam inuiolabiliter obseruari, sollicite prouisuri ne per defectum uestrum multiplicetur memorato magistro necessitas ulterius propter hoc ad sedem apostolicam laborandi; qui occasione laboris huiusmodi attenuatus est grauiter, non solum in rebus, uerum etiam in persona. Nullis litteris ueritati etc. Quod si non omnes . . . duo uestrum, etc.

Datum Sore, uIII Idus Augusti, pontificatus nostri anno undecimo.



CXXX. COMITIBUS, BARONIBUS, CIuIBUS ET CAETERIS REGNI FIDELIBUS IN APULIA CONSTITUTIS. Super adiutorio prestando regi Sicilie.

 Affectum dilectionis et gratie quem habemus  ad regem et regnum Sicilie licet in multis multoties ostenderimus, nunc tamen euidentius et expressius per effectum operis demonstramus, cum propter necessitatem urgentem in regnum personaliter descenderimus, ceteris mundi negotiis ex magna parte postpositis propter hoc unum, ut in ipso uidelicet pacem et iustitiam reformemus. Bonum ergo per Dei gratiam initium assecuti, progressum intendimus facere meliorem, ut finis optimus subsequatur. Quocirca deuotionem uestram monemus et exhortamur in Domino, per apostolica uobis scripta precipiendo mandantes quatenus sicut diuinam et apostolicam ac regiam gratiam charam habetis, ordinationem quam fecimus super regis adiutorio et  succursu, defensione ac pace regni, ad exemplar aliorum comitum et baronum ac etiam ciuitatum recipiatis hilariter et efficaciter obseruetis, prout ipsa ordinatio in capitulari continetur expressa bulla nostra munito, magistris Capitaneis humiliter intendentes qui ad exsecutionem ipsius de mandato nostro fuerint constituti; ne si forte, quod absit! quisquam presumeret refragari, penam in ipsa ordinatione statutam incurrat, et nos manus nostras in eum spiritualiter ac temporaliter aggrauemus. Quia uero propter feruorem estatis ad presens non possumus personaliter descendere in Apuliam, uices nostras super iis committimus exsequendas dilecto filio  nostro Gregorio Sancti Theodori diacono cardinali apostolice sedis legato, cui dilectum filium O. acolythum nostrum a latere nostro transmissum duximus adiungendum.



CXXXI. GREGORIO SANCTI THEODORI DIACONO CARDINALI APOSTOLICAE SEDIS LEGATO, ET O. ACOLYTHO NOSTRO. De eadem re.

Quia propter feruorem estatis non possumus ad presens descendere in Apuliam, uices nostras uobis duximus committendas, ut ordinationem quam fecimus super succursu et adiutorio regis et defensione ac pace regni proponatis comitibus, baronibus, atque ciuibus per Apuliam constitutis, et inducatis eosdem ut ad exemplar eorum qui ordinationem ipsam apud  Sanctum Germanum in nostra presentia iurauerunt, iurent et ipsi se fideliter seruaturos, duos ex ipsis, quos magis idoneos prouideritis, magistro Capitaneos statuentes. Quocirca discretioni uestre per apostolica scripta mandamus quatenus id prudenter et efficaciter exsequi procuretis.

In nomine Domini. Amen. Ordinationem quam dominus Innocentius papa fecerit super succursu et adiutorio domini regis, et super pace ac defensione regni, ego . . . bona fide seruabo, et pro posse meo faciam alios obseruare. Sic me Deus adiuuet, et hec sancta Dei Euangelia.



CXXXII.

 Hec est ordinatio quam facimus super succursu et adiutorio regis et super pace ac defensione  regni Sicilie. uidelicet ut nobiles uiri P. Celanensis et R. Fundanus comites sint magistri Capitanei, quibus super iis in Apulia omnes intendant. Quicunque ordinationem istam receperint, ad inuicem sibi pacem obseruent. Et si quisquam ab alio fuerit offensus, non statim reoffendat eumdem; sed apud predictos comites querelam deponat, qui eam secundum rationem et consuetudinem regni faciant emendari. Qui autem ordinationem istam recipere noluerit aut seruare, tanquam hostis publicus habeatur, et a ceteris impugnetur. Ducenti milites dirigantur in succursum et adiutorium regis usque ad Kalendas Septembris, moraturi per manum in expensis eorum a quibus fuerint destinati. Distribuantur  autem secundum extimatorum arbitrium quos ad hoc specialiter deputabimus, pensatis debitis seruitiis et propriis facultatibus comitum et baronum ac etiam ciuitatum; prouiso etiam ut ad opus eorum uictualia dirigantur. Ciuitates autem, comites et barones assignet in propriis expensis certum numerum bellatorum ad mandatum comitum predictorum, si quando guerra contra quemquam propter hoc fuerit exercenda. In omnibus autem reseruamus nobis plenarium potestatem addendi et minuendi, mutandi et declarandi, prout uiderimus expedire.



CXXXIII. COMITIBUS, BARONIBUS, CIuIBUS, CAETERISQUE REGNI FIDELIBUS A SALERNO USQUE CEPERANUM DE MARI CONSTITUTIS AD MARE. De eadem re.


Uniuersitati uestre presentium auctoritate mandamus atque precipimus quatenus nobilibus uiris P. Celanensi et R. Fundano comitibus, quos super succursu et adiutorio regis et pace ac defensione regni magistros Capitaneos constituimus, per omnia intendatis, ut ordinatio nostra per eos ad salutem et quietem regis ac regni debitum consequatur effectum, statutis et mandatis ipsorum comitum sine qualibet contradictione parentes, tam de militibus ad succursum regis in Siciliam destinandis, quam  etiam de militibus exhibendis contra illos qui presumerent infringere pacem regni, secundum extimationem illorum qui de concessione nostra milites ipsos distribuent ad mandatum comitum predictorum. Latorem uero presentium dilectum filium W. scriptorem nostrum specialiter destinamus, ut ad exemplar eorum qui super ordinatione seruanda iuramentum in nostra presentia prestiterunt, simile ab aliis recipiat iuramentum.



CXXXIu. ILLUSTRI REGI ARAGONUM. De matrimonio Frederici regis Sicilie. 

 Ut carissimus in Christo filius noster Fredericus  Sicilie rex illustris carissimam in Christo filiam nostram Constantiam sororem tuam, quondam reginam Hungarie, ducat in coniugem, apostolicum impertimur assensum, et quod statutum est et concessum de duobus dodariis, donationibus uidelicet propter nuptias, approbamus. De tertio uero, quod est arbitrio nostro commissum, hoc tue serenitati mandamus, quod media uia duximus incedendum, ita uidelicet ut secundum tenorem conuentionum ceteris adimpletis, illud super hoc exspectetur implendum quod nostra decreuerit prouidentia, ipsi profecto negotio sine maioris expressionis indicio profutura. Quocirca tuam regalem prudentiam fideliter exhortamur sollicite commonentes quatenus moras ulterius non innectens, ad consummationem  huius negotii studiose procedas; quia longe maius quam hactenus tibi ostium est apertum.

Datum Sore, uI Idus Augusti, pontificatus nostri anno undecimo.



CXXXu. NOBILIBUS uIRIS RECTORIBUS, CONSULIBUS, CASTELLANIS, CIuIBUS, ALIISQUE FIDELIBUS NOSTRIS PER CAMPANIAM CONSTITUTIS. De moneta recipienda per totam Campaniam. 

Cum ex paucitate denariorum de Flore ac ponderatione ipsorum multa impedimenta proueniant, communi super hoc utilitati prouidere uolentes,  uniuersitati uestre presentium auctoritate mandamus atque precipimus quatenus passim de cetero tam in magnis commerciis quam in paruis nostram recipiatis monetam, que uulgo dicitur de Senatu, et per totam Campaniam recipi faciatis, inhibentes districtius ut denarii de Flore amodo non ponderentur ab aliquo, nec pro mercimoniis exigantur. Si quis autem eos exigere uel ponderare presumpserit, quadraginta solidos curie nostre pro pena persoluat. Quicunque uero debet denarios censuales, pro duodecim de Flore reddat sedecim de Senatu.

Datum Sore, Nonis Augusti, pontificatus nostri anno undecimo.



CXXXuI. EPISCOPO AuERSANO. Mandatum de prima prebenda uacatura. 


Cum in ecclesia tua beneficium non uacaret ad presens quod dilecto filio S. acolytho nostro posses conferre, pollicitus es eidem quod primum in eadem ecclesia uacans beneficium assignare uolebas; quod cum ad nostram notitiam peruenisset, fecimus tibi proponi ut prebendale beneficium primum in tua ecclesia uacaturum reseruares donationi nostre, persone idonee conferendum, quod tu liberaliter acceptasti. Quocirca fraternitati tue per apostolica scripta mandamus quatenus primum prebendale beneficium quod in tua uacabit ecclesia donationi nostre studeas reseruare.

Datum apud Sanctum Germanum, uIII Kalend.  Augusti, pontificatus nostri anno undecimo.



CXXXuII. ABBATI ET CLERICIS SANCTAE MARIAE DE FLUMINE DE CECCANO. De confirmatione priuilegiorum. 

 Iustis petentium desideriis, etc., usque inclinati, personas uestras et ecclesiam Sancte Marie de Flumine, in qua diuino estis obsequio mancipati, cum omnibus bonis tam ecclesiasticis quam mundanis que inpresentiarum rationabiliter possidetis, etc., usque suscipimus. Specialiter autem Sancti Stephani et Sancti Quirici ecclesias cum omnibus tenimentis et pertinentiis suis, forestam iuxta ecclesiam Sancti  Stephani, et de capite pontis de Prato et de Gineis, molendina, uineas iuxta ecclesiam ipsam, et aliam quam emistis in loco qui appellatur Marana, redditus, decimas, oblationes, homines, hortos et possessiones alias ad uestram ecclesiam pertinentes, sicut eas iuste ac pacifice possidetis, uobis et per uos eidem ecclesie auctoritate apostolica confirmamus et presentis scripti patrocinio communimus. Libertates quoque et immunitates, necnon et exemptiones secularium exactionum a dilecto filio nobili uiro Ioanne de Ceccano tam pie quam prouide uobis et ecclesie uestre concessas, sicut in eiusdem nobilis authentico perspeximus contineri, ratas habemus, et eas  perpetuis temporibus illibatas decernimus permanere. Cuius tenorem de uerbo ad uerbum presenti pagine duximus inserendum.

»In nomine Domini. Anno Dominice Incarnationis 1196, pontificatus domini Celestini tertii pape anno sexto, indictione XIu, mense Iulii, die uigesimo quarto. Hac die ego Ioannes de Ceccano in presentia domini Iordani cardinalis Sancte Pudentiane karissimi patrui mei et uenerabilium episcoporum Berardi Ferentinatis, et Petri Signini, et Ioannis Anagnini, et Taddei Alatrini, et Oddonis uerulani, et Thedelegarii Terracinensis, et multorum hominum totius Campanie et Maritine tam clericorum quam etiam laicorum, inductus amore diuino, et pro redemptione anime mee atque  meorum parentum preteritorum, presentium, et futurorum, concedo ecclesie Sancte Marie de Flumine et domino Landulpho dilecto abbati eiusdem ecclesie et uniuerse familie eius, tam clericis quam etiam laicis presentibus et futuris, plenam et perpetuam libertatem, abrenuntiando date, malo usui, et omnibus exactionibus. Et si quis pro quocunque crimine commisso ad ecclesiam istam confugerit, nec ego nec successores mei per me uel per ministros meos ei, dum ibidem fuerit, uiolentiam aliquam nec iniuriam inferemus, nisi in mortem meam, meorum heredum, uel in proditionem castrorum meorum, uel in combustionem ipsorum castrorum fuerit machinatus. De ordinatione clericorum et destitutione me nullatenus intromittam. Si uero clericus  aut laicus eiusdem ecclesie in aliquando offenderit, abbas cum clericis in eorum capitulo cogent ipsum ad iustitiam exhibendam. Saluo iure patronatus. De consilio igitur communi domini Iordani cardinalis et omnium episcoporum et consensu domini Ioannis de Ceccano institutum est ut quicunque contra hanc concessionem fecerit, uinculo anathematis innodetur, et partem cum Dathan et Abiron habeat. Ad maiorem itaque cautelam, ne quod factum est diuturnitate temporis in obliuionem ueniat, presbytero Benedicto dilecto notario nostro id scribere mandauimus, et chartam ipsam fecimus sigilli nostri munimine insigniri.« Nulli ergo . . . nostre protectionis et confirmationis, etc. Si quis autem, etc.

 Datum Sore, XIu Kal. Septembris, pontificatus nostri an. undecimo.



CXXXuIII. TRECENSI EPISCOPO. Scribitur aduersus canonicos S. Martini Trec. 

Diligenter auditis et perspicaciter intellectis depositionibus testium qui de mandato nostro in causa que inter dilectum filium P. electum ex parte una, et u. la. lo. et A., canonicos ecclesie Sancti Martini Trecensis ex altera uertebatur, fuere recepti, de fratrum nostrorum consilio eumdem electum ab impetitione ipsorum duximus absoluendum, fraternitati tue per apostolica scripta mandantes quatenus  electo prefato ut super labe Simoniace prauitatis, que illi obiecta exstiterat, cum tertia manu sui ordinis se canonice purget, indicas, et eidem purgato facias a canonicis omnibus obedientiam et reuerentiam debitam exhiberi, contradictores per censuram ecclesiasticam appellatione postposita compescendo. Canonicos uero prefatos, quos fuisse constat contra eumdem electum multipliciter malignatos, sicut etiam quidam eorum sponte confessi sunt coram nobis, ab inuicem diuidas, et ad agendum penitentiam in aliis monasteriis ponas eos, singulos in singulis collocando; ut ecclesia memorata, que per insolentiam eorumdem grauiter est afflicta, ualeat respirare.

Datum Sore, XuII Kal. Septembris, pontificatus  nostri anno undecimo.



CXXXIX. IOANNI DE CARBONE AC BENEDICTO FRATRIBUS. Confirmatur permutatio facta inter eos et monasterium Casinense. 

Iustis petentium desideriis, etc., usque complere. Eapropter, dilecti in Domino filii, uestris iustis precibus inclinati, permutationem inter dilectos filios Roffridum tituli Sanctorum Marcellini et Petri presbyterum cardinalem abbatem et conuentum Casinensem ex parte una et uos ex altera super quibusdam hominibus quos carissimus in Christo filius noster Fredericus Sicilie rex illustris tibi, fili Ioannes, et heredibus tuis in castro Plumbarole concesserat,  pro quibus in territorio dicti castri prefati abbas et monachi uobis quamdam startiam concesserunt, rationabiliter factam; sicut sine prauitate prouide facta est ab utraque parte sponte recepta, et in instrumento exinde confecto plenius continetur, auctoritate apostolica confirmamus et presentis scripti patrocinio communimus. Ad maiorem autem euidentiam instrumentum ipsum de uerbo ad uerbum nostre pagine duximus inserendum.

»In nomine Domini nostri Iesu Christi. Anno Incarnationis eius 1208, et undecimo anno regni domini nostri Frederici gloriosissimi regis, mense Iulii, octauo decimo die eiusdem mensis, Indictione XI. Profitemur nos Roffridus Dei gratia cardinalis et  Casinensis abbas recepisse in mandatis a supradicto domino nostro Frederico Dei gratia illustrissimo rege ut homines et redditus quos regia curia olim tenuerat in castro nostro Plumbarole, quos uidelicet ex concessione eiusdem curie Ioannes de Ariano aliquando tenuit, casatam scilicet diaconi Ioannis Guinisi cum familia sua, casatam Ioannis Petri Guinisi, casatam Leonardi Guinisi, casatam Roffridi Ioannis Boni, casatam Riccardi Ioannis Sensi, casatam Benedicti de Taddeo, casatam Ioannis de Litto, casatam uigorite de Roffrido, assignaremus tibi Ioanni de Carbone filio Riccardi Benedicti de Falco. uerum quia nobis durum uidebatur eos tibi assignare, eo quod totum castrum Plumbarole in domanium nostrum tenebamus, et ad iacturam  monasterii nostri redundare uidebatur si aliquos ex ipsis hominibus alicui concederemus, tu litteras supradicti domini nostri regis deprecatorias domino nostro pape Innocentio detulisti, ut idem dominus papa nobis iniungeret quatenus ipsum mandatum regium nos faceret adimplere. Nos ergo de mandato supradicti domini pape et domini regis, de consensu fratrum nostrorum nobiscum habendo magistrum Berengerium iudicem et aduocatum Casinensem de uoluntate tua qui supra Ioannes ex causa permutationis per hanc chartam libellariam concedimus uobis Ioanni et Benedicto fratribus, filiis uidelicet supradicti Riccardi, startiam nostram quam habemus in territorio supradicti castri Plumbarole; et habet hos fines: A prima  parte uiam publicam, a secunda parte terram heredum Guttefridi, et terram Petri de Ruben, et terram Petri de Iuliano, et terram heredum Donati. A tertia parte uiam publicam. A quarta parte terram Petri filii supradicti magistri Berengerii. His finibus istam startiam cum omnibus ibi habitis inferius et superius et cum uia sua intrandi et exeundi uobis Ioanni et Benedicto ex causa permutationis libellario iure concedimus ad potestatem uestram et heredum uestrorum, ad habendum et possidendum et faciendum inde omnia que uobis placuerint usque in annos uiginti et nouem; ita ut omni anno in festo Sancti Benedicti reddatis inde monasterio Casinensi nomine census tarenos Amalfie octo. Completis uero annis uiginti et nouem nos uel nostri  successores aut pars nostri monasterii uobis uel heredibus uestris renouare debeamus hunc libellum pro uncia auri una. Et ex hac permutatione recepimus a te qui supra Ioannes omnes supradictos homines et redditus a supradicta regia curia tibi concessos, quos longe utiliores monasterio nostro esse cognoscimus quam supradicta startia quam uobis concessimus. Unde obligamus nos et posteros nostros et partem nostri monasterii uobis et heredibus uestris supradictam startiam defendere et antestare amodo et usque ad supradictum tempus ab omnibus hominibus omnibusque partibus. Si autem non defenderimus uobis et non compleuerimus omnia supradicta, uel si hanc permutationem  quocunque ingenio infringere uel hanc chartam in quauis parte refutare tentauerimus, penam dupli quantum supradicti homines et redditus quos a te qui supra Ioannes recepimus ualent, nos et posteros nostros et partem nostri monasterii uobis uestrisque heredibus componere obligamus, et insuper hoc scriptum firmum permaneat usque ad supradictum tempus. Et taliter nos Roffridus Dei gratia cardinalis et Casinensis abbas de consensu fratrum nostrorum nobiscum habendo supradictum iudicem et aduocatum Casinensem qualiter nobis congruum fuit fecimus, et tibi Nicolao nostro et ciuitatis Sancti Germani publico notario hanc chartam scribere iussimus. Actum in supradicto monasterio Casinensi. Ego qui supra Roffridus Dei gratia  cardinalis et Casinensis abbas. Ego frater Petrus comes Casinensis decanus. Ego frater uitalis sacerdos et monachus. Ego frater Senioretus sacerdos et monachus. Ego frater Petrus sacerdos et monachus. Ego frater Philippus Sore sacerdos et monachus. Ego frater Lando Casinensis hospitalarius. Ego frater Ioannes Casinensis uestararius. Ego frater Maurus sacerdos et monachus. Ego frater Rogerus sacerdos et monachus. Ego frater Thomas sacerdos et monachus. Ego frater Clemens sacerdos et monachus. Ego frater Girardus sacerdos et monachus. Ego frater Ioannes P. sacerdos et monachus. Ego frater Adenulfus diaconus et monachus. Ego frater Lando diaconus et monachus. Ego frater Otto diaconus et monachus. Ego frater Ioannes  diaconus et monachus. Ego frater Alexander diaconus et monachus. Ego frater Roffridus diaconus et monachus. Ego frater Robertus diaconus et monachus. Ego frater Ioannes diaconus et monachus. Ego frater Ieremias diaconus et monachus. Ego frater Philippus diaconus et monachus. Ego frater Simon subdiaconus et monachus.«

Nulli ergo . . . . nostre confirmationis, etc. Si quis autem hoc attentare presumpserit, etc.

Datum Sore, II Idus Augusti, pontificatus nostri anno undecimo.



CXL. MAGISTRO MILITIAE CANCTI IACOBI. Respondet ad eius consulta. 

 Ex parte tua fuit propositum coram nobis quod quidam miles, ut idem asserit, infirmitate detentus, apud fratres Grandimontenses professionem fecit tantummodo, sed habitum non recepit; quem cum restitutus postmodum sanitati humiliter postulasset, fratres prefati, nisi pretium hereditatis sue secum afferret, sibi concedere noluerunt, nec etiam dare licentiam ad religionem aliam transeundi. Porro miles predictus ad quamdam domum militie Sancti Iacobi ueniens, ibidem facta professione suscepit habitum regularem, fratribus domus eiusdem ignaris penitus premissorum. Unde postulabas per sedem apostolicam edoceri utrum ipsius militis assertioni simplici sit credendum ut a prefata domo recedat, uel in eadem debeat remanere, in qua ipsum  non est dubium facta professione habitum suscepisse. Nos igitur inquisitioni tue taliter respondemus, quod cum Grandimontensis ordinis regula longe arctior sit quam uestra, ei ad illam maxime redire uolenti non est difficultas aliquatenus ingerenda. Tua nos preterea deuotio requisiuit, cum plures fratres militie Sancti Iacobi a predecessoribus tuis accepta licentia, que secundum institutionem ordinis non debet petentibus denegari, in expensis domus tibi commisse extra ipsam uitam elegerint arctiorem, utrum eos, cum eidem domni uideris expedire, ad collegium ualeas reuocare, ita quod inter fratres uitam quam elegerant arctiorem agunt, ad melioris conuersationis exemplum. Ad  hoc tibi breuiter respondemus, quod cum nemo mittens manum ad aratrum et respiciens retro aptus sit regno Dei, non est quisquam talium reducendus ad locum quem propter regnum Dei prouida deliberatione reliquit, nisi causa necessitatis urgentis aut euidentis utilitatis alicui specialiter ex dispensatione sedis apostolice concedatur.

Datum Sore, Kal. Septembris, pontificatus nostri anno undecimo.



CXLI. LONDONIENSI, ELIENSI, ET WIGORNIENSI EPISCOPIS. De causa Ecclesie Cantuariensis. 

 Absit a nobis ut illis merito comparemur quibus improperat Psalmista dicendo: Filii Ephrem  intendentes arcum et mittentes sagittas in die prelii sunt conuersi ; ne forte, quod summus Pastor auertat! etiam mercenario comparemur, qui secundum parabolam euangelicam uidet lupum uenientem et dimittit oues et fugit; cum potius parati simus pro domo Domini nos murum opponere ascendentibus ex aduerso et animam nostram dare pro ouibus nostris, si necessitas postularet. Licet igitur affectemus inter regnum et sacerdotium pacem plenissimam in Anglia reformari, quantum in nobis est pacem cum omnibus hominibus habere uolentes, frustra tamen quiuis hominum machinatur uel alienis suggerere uel propriis persuadere commentis quod nos occasione quacunque contra libertatem ecclesiasticam declinare uelimus ad dexteram  uel sinistram, cum huius causa certaminis hunc absque dubio tendat ad finem ut Ecclesia Dei, que ancillata iacebat, liberata resurgat. Quocirca fraternitatis uestre prudentiam insinuatione presentium reddimus circumspectam, ut a uanis suggestionibus penitus auertentes auditum, que profecto immissiones sunt per angelos malos, secundum tenorem et formam mandatorum nostrorum, omni sinistra interpretatione cessante, fideliter procedatis, ita uidelicet ut sententiam interdicti nec prius nec aliter relaxetis quam carissimus in Christo filius noster Ioannes rex Anglorum illustris uenerabilem fratrem nostrum Stephanum Cantuariensem archiepiscopum S. R. E. cardinalem tanquam archiepiscopum  Cantuariensem recipiat et pertractet, prestita securitate tam sibi quam suis que ad hoc secundum uestre discretionis arbitrium uisa fuerit opportuna, et restitutionem plenariam exhibeat ablatorum tam eidem archiepiscopo quam monachis Cantuariensis Ecclesie necnon aliis Ecclesiis et personis; ipsosque monachos ad ecclesiam suam redire permittat ac manere securos, et regalia uniuersa uel per se ipsum eidem archiepiscopo conferat et assignet, uel, si maluerit, uos uice nostra illa conferatis et assignetis eidem; ita quod ipse sibi pro illis quemadmodum eius predecessores suis progenitoribus teneatur, prouiso prudenter ne  quid deceptionis ex hoc super articulis quibuscunque contra ecclesiasticam interueniat libertatem, iisque rite peractis, relaxetis sententiam interdicti, faciendo prefatum archiepiscopum, sicut expedit, ad Cantuariensem Ecclesiam proficisci. Si uero circa horum aliquid, de quo merito ualeat dubitari, quidquam emerserit questionis, uos recepta prius ab ipso rege idonea cautione quod nostro consilio et mandato pareat super eo, interdicti sententiam nichilominus relaxetis. Testes qui fuerint nominati, si se gratia, odio uel timore subtraxerint quominus testimonium perhibeant ueritati, ad hoc per censuram ecclesiasticam appellatione remota cogentes; quatenus inquisita et cognita ueritate, si quid super ablatorum restitutione, recompensatione damnorum  et satisfactione iniuriarum propter questionem subortam remanserit imperfectum, per consilium et mandatum apostolicum compleatur. Hic est tenor mandatorum nostrorum iuxta prudentem et simplicem intellectum, quem et in litteris nostris euidenter expressimus, et dilecto filio abbati Belliloci prefati regis nuntio exposuimus diligenter. Unde non solum indignum, sed et impium reputamus, si quis ausu sacrilego dixerit aut crediderit quod nos intentionem nostram uno modo uni et altero modo alteri exposuimus, seductorie uariando, cum apostolica sedes per Dei gratiam et serpentinam prudentiam et simplicitatem habeat columbinam. Ceterum nostris noueritis auribus intimatum quod cum omnes monachi ordinis Cisterciensis in Anglia cepissent  pariter obseruare sententiam interdicti, paucis diebus elapsis quidam auctoritate propria celebrarunt, alii longo post tempore ad mandatum  . Cisterciensis abbatis celebrare ceperunt, nonnulli uero adhuc interdictum obseruant. Porro si, quemadmodum uobis per alias litteras meminimus respondisse, uiris religiosis ab initio licuisset iuxta suorum priuilegiorum tenorem, exclusis excommunicatis et interdictis, clausis ianuis, non pulsatis campanis, suppressa uoce diuina officia celebrare, nec nobis fuisset molestum, nec absonum exstitisset. uerumtamen si ex hoc debilitatur sententia uel negotium eneruatur, quacunque occasione quidam ad celebrandum processerint, siue propter illud capitulum  quod est eis ab apostolica sede concessum, ut uidelicet nulle littere habeant firmitatem que tacito nomine Cisterciensis ordinis contra tenorem apostolicorum priuilegiorum fuerint impetrate, siue propter premissum responsum, quod forsan ad eos aliquo reuelante peruenit, uos auctoritate nostra suffulti fiducialiter statuatis quod ipsi negotio uideritis expedire, facientes quod statueritis per censuram ecclesiasticam, appellatione remota, firmiter obseruari. Ad hec, prefatum regem moneatis prudenter et efficaciter inducatis ut ea que per dictum abbatem Belliloci ex parte sua promissa sunt et oblata, sicut superius sunt expressa, sine  mora et difficultate qualibet exsequatur; quia procul dubio sue conuenit utilitati pariter et saluti ut reputetur ab omnibus fauorem et gratiam apostolice sedis plenius obtinere; neque nos dissimulare possemus quin manus nostras aggrauaremus in illum, si forte cor eius persisteret induratum ut Deo et Ecclesie satisfacere non curaret.

Datum Sore, XI Kal. Septembris, pontificatus nostri anno undecimo.



CXLII. MELDENSI EPISCOPO ET ARCHIDIACONO PARISIENSI. Ut infames et criminosi non habeant prebendas in Ecclesia Carnotensi. 

 Dilecti filii P. prepositus, S. G. et H. ac quidam alii canonici Garnotenses olim nobis denuntiando monstrarunt quod antiqua et approbata consuetudo in Ecclesia obtinuit Carnotensi, ad cuius obseruationem episcopus loci iuramento tenetur, ut uacante prebenda ipse personam idoneam eligat ad eamdem, et decano, cantori, subdecano et succentori presentet electam, ad quos pertinere non ambigitur presentatam uel approbare pro merito uel etiam reprobare; quam utique approbatam decanus capituli nomine in capitulo representat episcopo, ut ipse illam inuestiat de prebenda. Cum igitur uenerabilis frater noster episcopus Carnotensis nuper quemdam camerarium suum, R. uidelicet de Salneriis,  elegisset ad ecclesie memorate prebendam, et ipsum dilectis filiis decano, cantori, subdecano et succentori eiusdem ecclesie secundum prelibatam consuetudinem presentasset, idem decanus habens pro certo illum multiplici fore respersum infamia, utpote reum furti, sacrilegii et usure ac testamentorum ruptorum que in ultima uoluntate a decedentibus condebantur, ut legata in pias causas suis et aliis usibus applicaret, ipsum recipere recusauit, excipiens contra eum et apostolicam sedem appellans, et se offerens legitime probaturum dictum camerarium publica super iis infamia laborare. Super quo denuntiatores predicti inquisitionem fieri petiere. Nos autem dilectis filiis abbati de Sarnaio et priori Sancti uictoris et decano Sancti  Germani Antissiodorensis Parisiensis nostris dedimus litteris in mandatis ut inquisita super iis diligentius et cognita ueritate, quod canonicum esset appellatione remota statuerent, et facerent quod super iis ducerent statuendum per censuram ecclesiasticam firmiter obseruari. Qui sicut ex litteris eorum accepimus, iuxta mandatum nostrum in negotio procedentes, Carnotum ad diem prefixum partibus accesserunt; ubi facta inquisitione iuxta mandatum apostolicum diligenti, dictum camerarium non solum publica laborantem infamia, uerum etiam irretitum prenominatis criminibus inuenerunt, et reuersi Parisius, prehabito ibidem bonorum  et prudentum uirorum consilio, silentium imposuerunt eidem super prebenda Carnotensis Ecclesie quam petebat, ipsum ab omni officio et beneficio ecclesiastico suspendentes, et ad restitutionem eorum [condemnantes] quos uariis rapinis, uidelicet usuris, uenditione matrimoniorum, ruptione testamentorum nequiter spoliarat, in manibus nostris beneficia eiusdem ecclesiastica retinentes. Licet autem dictus camerarius ad nostram presentiam accessisset, et postulasset a nobis sibi super sententia dictorum iudicum prouideri, quia tamen nondum ad nos peruenerat relatio iudicum eorumdem, a nobis nichil potuit obtinere. Cum itaque tam per litteras iudicum eorumdem quam per attestationes receptas ab ipsis, quas nobis suis sigillis signatas  mittere studuerunt, constiterit euidenter dictum camerarium prescriptis esse criminibus irretitum, quod per eosdem factum est approbamus, discretioni uestre per apostolica scripta precipiendo mandantes quatenus non obstantibus aliis litteris quas falso se asserit super eodem negotio impetrasse, cum eedem littere minime se contingant, nec super eodem sint negotio impetrate, cum in illis de quibusdam criminibus in modum exceptionis, in istis autem in modum inquisitionis super criminibus agi mandetur, sicut ex disputatione coram nobis habita diligenti constitit manifeste, quod factum est per iudices memoratos faciatis per censuram ecclesiasticam, appellatione remota, firmiter  obseruari. Ut autem ceteri qui audierint addiscant a similibus cautius abstinere, Carnotensi episcopo ex parte nostra firmiter iniungatis ut de cetero personas huiusmodi a sua penitus familiaritate repellat; quia cum talia ipsi possint ascribi, uerendum erit ei pariter et timendum ne, cum diuina et nostra patientia sit abusus, pena sibi grauior infligatur.

Datum Sore, XuII Kal. Octobris, pontificatus nostri anno undecimo.



CXLIII. EPISCOPO ET CLERICIS NARNIENSIBUS. Ut obseruent interdictum latum in ciuitatem. 

 Cum Narnienses ita sint in reprobum sensum  dati ut in profundum uitiorum iam prolapsi contemnant, nos, qui ex iniuncto nobis officio singulorum tenemur errata corrigere, insolentiam eorum non ualentes ulterius sustinere, ciuitatem ipsorum districtissimo subiicimus interdicto, ita quod nullum ibi diuinum officium, nullum penitus celebretur ecclesiasticum sacramentum, preter, duntaxat in extremis articulis, penitentias morientium et baptismata paruulorum. Sepulturam uero penitus interdicimus, ita quod si quis aliquem eorum apud ecclesiam in Christiano presumpserit cemeterio tumulare, uinculo se sciat excommunicationis astrictum. Mercimonia quoque cum ipsis fieri a quocunque  uetamus; et qui contra prohibitionem apostolicam in iis eis communicare tentauerit, excommunicationis se nouerit laqueo innodandum, alias temporaliter puniendus a nobis, si quis huiusmodi temporalis nostre iurisdictionis existit. Ne igitur uos eorum consortio maculemini, cum is qui tetigerit picem inquinetur ab ea, uniuersitati uestre presentium auctoritate mandamus et in uirtute obedientie districte precipimus quatenus sceleratorum ciuitatem pariter exeuntes, per circumposita loca, ubi commodius et honestius potueritis, maneatis, denuntiantes eisdem quod nisi a sua contumacia resipuerint, cum se ac ciuitatem suam episcopalis reddiderint dignitatis indignos, si tamen ciuitas dici poterit que peccato suo ciuitatis honore  priuabitur, pontificalem eis cathedram auferemus, parochiam eius per uicinas dieceses diuisuri; sic tamen quod tibi, frater episcope, quem obedientem nouimus et deuotum, recompensationem congruam impendemus; alias, dante Domino, ceruicositatem eorum spiritualiter et temporaliter adeo compressuri quod per ingens pondus oppressionis in ipsos inductum agnoscent quam grauis sit manus Ecclesie super eos qui Deum et ipsam indurato corde contemnunt. Quocirca deuotioni uestre precipimus quatenus que premissa sunt inuiolabiliter obseruetis, et faciatis ab aliis obseruari, ne, si secus egeritis, quod non credimus, in penam uestram eorum culpa redundet; denuntiantes illos diffidatos a nobis,  et uniuersis nostris fidelibus iniungentes ut eos tanquam diffidatos impugnent.

Datum Sore, pontificatus nostri anno undecimo.



CXLIu. WINDOCINENSI CARNOTENSIS DIeCESIS ET SANCTI IULIANI TURONENSIS ABBATIBUS, ET PRIORI MAIORIS MONASTERII TURONENSIS. Super correctione Burguliensis monasterii. 

Tenorem litterarum que uobis ex parte nostra dicuntur super correctione Burguliensis monasterii presentate in litteris citatoriis inspeximus comprehensum quas dilectis filiis Luce abbati et conuentui eiusdem monasterii direxistis. uerum si quem uos  habere deceret discretionis spiritum haberetis, ex eo saltem credere potuistis easdem litteras de conscientia nostra minime processisse quod nos tam inconstantes et mobiles reputare nullatenus debuistis, ut qui paulo ante non sine sollicitudine diligenti per delegatos a nobis monasterium ipsum salubriter corrigi feceramus, recenter uoluerimus que fuerant bene acta peruertere ac rediuiuam in eo religionis monastice disciplinam recidiue correctionis occasione uexare. Sed et illud uobis intelligentiam dare potuit quod prefate littere nequaquam de nostra conscientia manauerunt, quia cum monasterium ipsum, non solum publico sui nomine, uerum etiam  per sui negotia multiplicia, que nos frequenter in instantia nostre sollicitudinis occuparunt, notissimum nobis existat, uerisimile non apparet quod eius monachos de Burguol, sicut in eisdem litteris continetur, Gallico idiomate scripsissemus, quos sermone Latino Burgulienses consueuimus appellare. In quo procul dubio deprehenditur quod si littere ipse quomodocunque a nostro auditorio processerunt, fraudulenter fuit, ut insuetum, Gallicum nomen positum, ne per Latinum, ut assuetum, monasterium ipsum fuisset redditum nobis notum. Quocirca discretioni uestre per apostolica scripta precipiendo mandamus quatenus si nondum per illas litteras processistis, procedere per eas nullatenus presumatis, et si quid occasione ipsarum forsitan  attentastis, illud sublato cuiuslibet contradictionis et appellationis obstaculo penitus reuocetis, sollicite prouisuri ut consideratis omnibus que circa litteras ipsas consideranda uideritis, si falsitatem ipsarum per uos ipsos potueritis deprehendere, tam impetratores ipsarum quam eos qui scienter fuerint usi eis secundum penam contra falsarios editam appellatione postposita puniatis. Quod si per uos earum nequiueritis deprehendere falsitatem, ipsas nobis uestris litteris interclusas dirigere non tardetis; prouiso quod mandatum nostrum taliter exsecutioni mandetis ne per alium illud oporteat adimpleri. Alioquin de Claromonte, de Chaloceio, et de Buxeria abbatibus Cisterciensis ordinis, Cenomannensis et Andegauensis diecesum dedimus in preceptis ut  uobis in eiusdem exsecutione mandati cessantibus, ipsi appellatione remota illud post mensem exsequi non postponant. Quod si non omnes, duo uestrum, etc. . .

Datum Sore, XII Kal. Octobris, pontificatus nostri anno undecimo.



CXLu. LUCAE ABBATI MONASTERII BURGULIENSIS EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM  . De confirmatione priuilegiorum. 

 Religiosam uitam eligentibus apostolicum conuenit adesse presidium, ne forte cuiuslibet temeritatis  incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Petri Burguliensis, in quo diuino mancipati estis obsequio, ad exemplar felicis recordationis Siluestri pape  predecessoris nostri sub beati Petri et nostra protectione suscipimus et presentis scripti patrocinio communimus. Inprimis siquidem statuentes ut ordo monasticus qui secundum Deum et Beati Benedicti Regulam in eodem monasterio institutus esse dignoscitur, perpetuis ibidem temporibus, etc. Preterea quascunque possessiones,  etc., idem monasterium inpresentiarum iuste ac rationabiliter possidet, etc, usque permaneant, in quibus hec propriis, etc. Locum ipsum in quo prefatum monasterium situm est, cum omnibus possessionibus et pertinentis suis. Curtim Burguliensem cum ecclesia Sancti Germani et ecclesia Sancti Nicolai ac omnibus utilitatibus ad ipsam curtim et ecclesias pertinentibus. Ecclesiam quoque Chociacum super fluuium Ligeris cum portu et quidquid ad ipsam pertinet. In pago autem Turonico quartas tres ex beneficio Carbonis militis. Item ex supradicto milite quartas quatuor de curti Suliacinse. Item medietatem curtis de Cassanias, cum medietate ecclesie Sancte Marie omnibusque utilitatibus ad medietatem pertinentibus. Item ecclesiam Sancti  Hilarii, cum medietate de curtis uosalia omnibusque utilitatibus suis. Item emptiones quasdam, id est uillam de Cruolio cum iis que ad ipsam pertinent. Item ecclesiam Sancti Dionysii in curti Galnaica, et quidquid ad ipsam ecclesiam uel altare pertinet. Item uillas iis nominibus nuncupatas, hoc est Boorias, Canauas, Laliacum, et quidquid ad ipsas aspicit. Ecclesiam quoque in honore Sancti Hilarii, cum curti Fusciacensi et iis que ad ipsam pertinent. Item ecclesiam in honore Sancte Marie in Bellomonte constitutam, cum decimis et utilitatibus suis. uineas etiam, prata et domos, ubicunque adiacent, in circuitu castri Fontaneti, quas scilicet monasterio Sancti Petri Burguliensis bone memorie Emma   Comitissa Pictauensis fundatrix eiusdem pia liberalitate donauit. Item ecclesiam in honore Sancti Stephani cum uilla tota que dicitur Lotias. uillam quoque Cassaniam integerrime. Ecclesiam quoque Sancti Christofori cum tota uilla ac feria, cum uicaria et theloneo integerrime, absque alicuius persone dominatione. uillam quoque uocatam ad Brolium Aldefredi. Ecclesiam etiam de Oziaco cum tota uilla. Item has uillas, uidelicet Podium Caninum, uel regia Lemouicinaria, Podium Letardi de Donnauineda, Mansum Ledramniet Aloda, et iuxta Cassanum uillam supradictam. Ecclesiam in honore Sancti Martini cum tota uilla que uocatur uillaris. Item uillas duas, uidelicet Drogiacum et Turtum. Item quartas quatuor in uilla de Odriniaco. In Alniasi  pago duas ecclesias, unam in honore Sancti Petri, et alteram Sancti Nazarii, sitas ad Ingolinas supra littus maris. Item prebendam Sancti Martini ex regali abbatia quemadmodum accipiunt qui intus seruiunt. Prebendam quoque Sancti Martini Condatensis uici, cum ecclesiis, domibus et pratis ad ipsam pertinentibus. In pago autem Ebroicensi curtim que uocatur Coldra, et uillam que dicitur Francauilla, cum ecclesiis et omnibus pertinentiis suis, et tertiam partem de Longauilla super fluuium Secane. Prioratum Sancti Christofori de Castroforti, cum ecclesiis parochialibus et aliis pertinentiis suis. Prioratum Sancti Saturnini de Cabrosia cum parochialibus  ecclesiis et aliis pertinentiis suis. Prioratum Sancti Martini de Palatiolo, prioratum Sancti Petri de Limos, prioratum Sancte Marie de Plaisiaco, et prioratum Sancti Andree de Nielfa, cum ecclesiis parochialibus et aliis pertinentiis suis. Prioratus etiam de Consanniuilla, de Espelteriolis, de Bancort, de Turtiniaco, de Niolio, de Sancto Leodegario, de Sancto Andrea de castro Mirebelli, de Sancto Porcario infra ciuitatem Pictauensem, de Sancto Hilario, de Gorgeio de Raiatia, de Faya, Sancte Marie de Perusia, Sancte Marie de Belloloco in ciuitate Engolismensi, de Gratiaco, de Trau, de Coz, de Someraco, Sancti Melanii de castro Cainonis, de Sancto Michele; de Ingrandia, de Dareualle, de Essartis, de Escol, de Bremio, et de insula  Ulgerii, cum ecclesiis parochialibus et aliis pertinentiis suis. Parochialem ecclesiam Sancte crucis Turonensis, parochialem ecclesiam de uarennis, parochialem ecclesiam de Secundiaco, et parochialem ecclesiam de Oleta, cum redditibus quos debetis percipere ab eisdem. Curtim de Plessiaco, curtim de Callonia, curtim de Milleurello, curtim de Brollia, curtim de Roca-Monachi, et curtim de Buccello cum parochiali ecclesia et aliis pertinentiis suis. Auctoritate quoque presentium inhibemus ne cuiusquam ciuitatis episcopus concilium in eodem monasterio absque consensu et uoluntate abbatis ac monachorum eiusdem loci celebrare presumat, quemadmodum est de consensu Raynaldi  tunc Andegauensis episcopi ab eodem nostro predecessore statutum. Ecclesie uero monasterii uestri, in quibuscunque territoriis site fuerint, absque alicuius episcopi seu archidiaconi necnon et alterius persone inquietudine, excepto synodali uel que uulgo circada uel parata dicitur, redditione consistant. Obeunte uero te nunc eiusdem loci abbate, etc., usque beati Benedicti Regulam prouiderint eligendum. Cum autem generale interdictum terre fuerit, etc., usque celebrare. Paci quoque ac tranquillitati uestre, etc., usque audeat exercere. Preterea presentium auctoritate uetamus ut de noualibus uestris, que propriis manibus aut sumptibus colitis, siue de uestrorum animalium nutrimentis nullus a uobis decimas exigere uel extorquere presumat.  Liceat etiam uobis clericos uel laicos liberos, etc., usque retinere. Chrisma uero, oleum sanctum, etc., usque aliqua exhibere. Alioquin liceat uobis, etc., usque quod postulatur impendat. Ad hec, nouas et indebitas exactiones ab archiepiscopis, episcopis seu decanis, aliisque omnibus ecclesiasticis secularibusque personis omnino fieri prohibemus. Sepulturam quoque, etc., usque corpora assumuntur. Decernimus ergo ut nulli omnino hominum fas sit prefatum monasterium, etc., usque usibus omnimodis profutura. Salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue persona, etc ,  usque ultioni subiaceat. Cunctis autem eidem loco, etc., usque premia eterne pacis inueniant.

Datum Sore, per manum Ioannis Sancte Marie in Cosmidin diaconi cardinalis S. R. E. cancellarii, XI Kal. Octobr., indictione XII, Incarnationis Dominice anno 1208, pontificatus uero domini Innocentii pape III anno undecimo.



CXLuI. RECTORIBUS ROMANAE FRATERNITATIS. Respondetur ad eorum consulta. 

De homine qui ab adolescentia sua bellica castra secutus, mulierem, que successiue fuerat concubina duorum, sibi matrimonio copulauit, susceptaque prole de ipsa, defuncta demum eadem habitum religionis  assumpsit, hoc uobis duximus respondendum, quod, sicut uos ignorare non decet, nequaquam debet ad sacros ordines promoueri; qui si fuerit forte promotus, in suscepto sic ordine sustineri non debet; maxime si sibi suoque ordinatori super irregularitate huiusmodi denuntiatio facta fuerit, eaque contempta, exstiterit ordinatus. Is autem qui de magis arcta religione transit ad minus arctam, non est sustinendus in illa, nisi forte propter debilitatem aut infirmitatem seu aliam causam rationabilem ab eo dispensatum cum ipso fuerit qui potuit dispensare. Ceterum huiusmodi questiunculas leues reputauimus, imo nullas, et de quibus nec consulere Patres urbis nec patrem orbis consuli opus erat, cum a canone diffinite difficultatem aliquam continere minime dignoscantur.  Sed facilibus difficilem addidistis, incipientes a minimis, et ad maximam pertingentes; quas profecto cum diligenter euoluimus, quasi de rota que ad fingendum urceum uolueretur exiret amphora, questionem uestram aggrauatam sentimus  . Quesiuistis enim a nobis quid de incauto presbytero uideatur, qui se sciens in mortali crimine constitutum, missarum solemnia, que non potest propter necessitatem quamlibet intermittere, pro sui facinoris conscientia dubitat celebrare, arctatusque grauiter e duobus, dum diuinum exsequi ministerium  metuit, ne populum illud exspectantem offendat, et corpus Christi conficere perhorrescit, ne sumens ipsum indigne, iudicium sibi manducet  et bibat, peractis ceteris circumstantiis missam celebrare se fingit, et suppressis uerbis quibus conficitur corpus Christi, panem et uinum tantummodo purum sumit, ita credens per id quod pretendit populo satisfacere, ut per hoc quod intendit Deum non debeat prouocare. Cum ergo falsa sint abiicienda remedia que sunt ueris periculis grauiora, licet is qui pro sui criminis conscientia reputat se indignum, ab huiusmodi sacramento reuerenter debeat abstinere, ac ideo peccet grauiter si se ingerit irreuerenter ad illud, quamuis tamen procul dubio uidetur offendere qui sic fraudulenter illud presumpserit simulare,  cum ille culpam uitando dum facit, in solius misericordis Domini manum incidat, iste uero culpam faciendo dum uitat, non solum Deo, cui non ueretur illudere, sed et populo quem decipit, se astringat.

Datum Sore, X Kal. Octobris, pontificatus nostri anno undecimo.



CXLuII. RECTORI ET FRATRIBUS HOSPITALIS SANCTI BARTHOLOMAEI IN SILICE LUCANENSI. Definitur questio de electione rectoris eiusdem hospitalis. 

 Cum olim super eligendis in hospitali uestro rectore ac fratribus inter uos et dilectum filium  priorem ecclesie Sancti Bartholomei Lucani coram priore Sancti Fridiani et primicerio Sancti Martini Lucanensis a sede apostolica iudicibus delegatis questio uerteretur, et utraque pars in eosdem iudices compromittens, ipsorum arbitrium se promiserit seruaturum, ac ipsi iudices certum duxerint arbitrium proferendum, super prolato arbitrio utrinque dubitatio est exorta, quam petiistis per sedem apostolicam declarari. Nos igitur, publico instrumento arbitrium continente diligenter inspecto, cognouimus quod secundum formam arbitrii prior Sancti Bartholomei Lucani tenetur habere consilium cum familia hospitalis eiusdem et tractare cum ea de inueniendo rectore, sed siue concordet siue discordet familia cum ipso priore, idem prior eligere  debet in utroque casu rectorem. Propter quod dicimus quod nisi prior super inueniendo rectore tractauerit cum familia hospitalis et ipsius consilium requisierit, non habet potestatem eligendi rectorem, et si alio modo rectorem elegerit, eius electio haberi debet irrita et inanis. uerum  habita cum familia consilio et tractatu de inueniendo rectore, ipse prior libere potest rectorem eligere, duntaxat idoneum, siue concordet siue discordet cum ipso familia super inuentione rectoris. Ne uero familia concordante in personam idoneam, prior ab ipsa malitiose discordet, sub obtestatione diuini iudicii districte precipimus ut prior malitiose non respuat personam idoneam in quam familia concordauerit, sed eam cum ipsius consilio et tractatu eligat in  rectorem; ita quod si contra hoc districtum preceptum ausu processerit temerario, postquam id apud superiorem fuerit sufficienter ostensum, et eius cassetur electio, et ipse canonice puniatur. Licet autem secundum formam arbitrii fratres qui recipiendi sunt in hoc hospitali recipi debeant per manus predicti prioris, ei obedientiam promittendo, ne tamen idem prior malitiose recuset recipere fratres, ut defunctis presentibus et in locum eorum nullis aliis substitutis ipsum hospitale liberius pro sua ordinet uoluntate, sub premissa districtione iubemus  ne defectum fratrum prior malitiose procuret, sed cum consensu rectoris et familie hospitalis fratres sine difficultate recipiat, quandocunque necessitas postulauerit; ita quod si hanc contempserit iussionem, postquam de tali fuerit presumptione conuictus, preter penam canonicam quam sibi meretur infligi, per rectorem et familiam ea uice fratres in hospitali qui necessarii fuerint ordinentur ipso penitus inconsulto.

Datum Sore, Iu Non. Augusti, pontificatus nostri anno undecimo.



CXLuIII. ABBATI ET CONuENTUI DE COLDRIZ PRAEMONSTRATENSIS ORDINIS. De confirmatione priuilegiorum. 


Cum a nobis petitur quod iustum est et honestum, etc., usque effectum. Eapropter, dilecti in Domino filii, uestris iustis petitionibus grato concurrentes assensu, personas uestras et locum in quo diuino estis obsequio mancipati, cum omnibus que inpresentiarum rationabiliter possidetis, aut in futurum iustis modis Deo propitio poteritis adipisci, sub beati Petri et nostra protectione suscipimus. Specialiter autem locum de Neubon cum Capella, ecclesiam de Acastre, partem prouentuum ecclesie de Cuuentona, pasturam Destwissel, et terram et pasturam de Chautim, sicut ea omnia iuste ac pacifice possidetis, uobis et per uos domui uestre auctoritate  apostolica confirmamus et presentis scripti patrocinio communimus. Nulli ergo . . . hanc paginam nostre protectionis et confirmationis infringere, etc. Si quis autem hoc, etc., usque incursurum.

Datum Sore, uII Kal. Septembris, etc., ut in alia.



CXLIX. CAPITULO TURONENSI. 

Diligenter auditis et perspicaciter intellectis omnibus que coram nobis a partibus proposita et allegata fuerunt super duabus electionibus in uestra Ecclesia celebratis, quia per ea nobis constitit euidenter quod pars illa que dilectum filium  cantorem Parisiensem elegit erat tam auctoritate quam numero longe minor, et eum extra capitulum pluribus  ex fratribus inconsultis legitima prouocatione contempta eligere non expauit, nos exigente iustitia electionem de ipso factam duximus irritandam. Quia uero pars altera, que dilectum filium  decanum uestrum elegit, auctoritate longe maior erat et numero, quamuis eum post quatuor appellationes elegerit, quia tamen ex eis due non fuerunt legitime, unde illis non fuerat deferendum, et contra reliquas duas nichil exstitit attentatum, cum eius persona multorum testimonio nobis fuerit multipliciter commendata, et contra eam nichil omnino fuerit ab aduersa parte probatum, nos de communi fratrum nostrorum consilio electionem de ipso factam auctoritate  curauimus apostolica confirmare  . Quocirca deuotioni uestre per apostolica scripta precipiendo mandamus quatenus ei de cetero tanquam pastori uestro curetis obedientiam et reuerentiam exhibere tam debitam quam deuotam.

Datum Ferentini, Iu Nonas Octobris, pontificatus nostri anno undecimo.



CL. SEQUENS EPISTOLA CARET INSCRIPTIONE IN uETERI CODICE. De electione abbatisse de Mantignano. 

Per originales litteras nostras, quas dilectis filiis abbati de Plana de Septimo et priori Camaldulensi super facto electionis monialium Sancte Marie de Mantignano Florentine diecesis miseramus, nobis  constitit euidenter quod ultima earum clausula nequiter rasa fuit, et eedem littere ipsis iudicibus tales fuerunt exhibite, sicut ex litteris eorumdem, in quibus tenor continebatur ipsarum cognouimus manifeste; quarum occasione dicti iudices procedere presumpserunt. Quia uero id non est a nobis clausis oculis transeundum, discretioni uestre per apostolica scripta precipiendo mandamus quatenus quidquid factum est occasione litterarum illarum penitus irritantes [irritetis], et quem falsasse noueritis litteras supradictas, tanquam falsarium sublato appellationis obstaculo puniatis. Ceterum quia per priuilegium felicis memorie Celestini pape predecessoris nostri, quod nos ipsi perspeximus, libertas ipsius monasterii declaratur, uolumus et mandamus  quatenus, nisi uenerabilis frater noster episcopus Florentinus infra duos menses in presentia uestra ostenderit et probarit quare dictum monasterium eadem uti non ualeat libertate, perpetuum ei super hoc silentium imponatis, examinantes postmodum electionem ipsarum monialium et electam, et si eam inueneritis de persona idonea canonice celebratam, ipsam auctoritate nostra sublato appellationis obstaculo confirmetis.

Datum Sore, pontificatus nostri anno undecimo.



CLI. BARTHOLOMEO CARDICENSI EPISCOPO. Recipitur sub protectione apostolice sedis. 

  Iustis petentium desideriis, etc., usque complere. Eapropter, uenerabilis in Christo frater, tuis et uenerabilis fratris nostri Larissiensis archiepiscopi super hoc apostolatui nostro porrectis precibus inclinati, auctoritate presentium inhibemus ne quis super beneficio Cardicensi et ualestino, quod idem archiepiscopus prouida tibi liberalitate concessit, temere te molestare presumat. Nulli ergo omnino hominum . . . paginam nostre inhibitionis infringere, etc., usque contraire. Si quis autem hoc attentare presumpserit, etc., usque incursurum.

Datum Ferentini, III Nonas Octobris, pontificatus nostri anno undecimo.



CLII. PATRACIENSI ET THEBANO ARCHIEPISCOPIS, ET EPISCOPO FERMOPILENSI. Ut dominam Thessalonice admoneant sui officii. 


Quanto dilectam in Christo filiam nobilem mulierem relictam marchionis Montisferrati dominam Thessalonice sinceriori diligimus in Domino caritate, tanto eam propensiori studio ducimus admonendam ut hoc modicum corruptibilis uite tempus cum ea satagat innocentie puritate decurrere quod ad eterne beatitudinis mereatur gaudium peruenire. Proinde, licet eam deceat esse circa queque opera pietatis intentam, specialiter erga ecclesias et uiros ecclesiasticos eamdem conuenit  religiosam deuotionem habere, ut eos imo illum reuereatur in ipsis qui se uult in suis honorari ministris, et sine cuius offensa nequaquam illi possunt offendi. Ad nostram siquidem audientiam noueritis peruenisse quod predicta nobilis uenerabili fratri nostro archiepiscopo Larissiensi et suffraganeis eius molesta in pluribus, non solum abbates et abbatias necnon et presbyteros de Larissa pariter et Larimorond pertinentes ad ipsos in preiudicium eorum detinet, uerum etiam Grecis episcopis contra ipsos, , ne nobis obediant, fauorem suum impendere non formidat. Cum igitur hec nec ab ipsa nobili sine anime detrimento presumi, nec a nobis sine dispendio  possint libertatis ecclesiastice tolerari, eidem relicte per scripta nostra dedimus in preceptis ut abbates cum abbatiis et presbyteros supradictos memorato archiepiscopo et suffraganeis suis libere restituere non postponat nec attentet eos molestare de cetero super ipsis, ab iniuria quam ei super prefatis episcopis imo nobis dicitur intulisse taliter desistendo quod super hoc manum nostram apponere non cogamur. Alioquin, quantumcunque ipsi deferre uelimus, quia tamen contra Deum non est homini deferendum, fraternitati uestre per apostolica scripta mandamus quatenus prefatam nobilem moneatis prudenter et inducere procuretis ut mandatum nostrum adimplere procuret. Alioquin ipsam ad id per censuram ecclesiasticam,  sicut iustum fuerit, appellatione remota cogatis. Quod si non omnes, etc. Duo uestrum, etc.

Datum Ferentini, Iu Non. Octobris, pontificatus nostri anno undecimo.

Scriptum est eidem nobili super hoc.



CLIII. LARISSIENSI ET ATHENIENSI ARCHIEPISCOPIS, ET EPISCOPO SITHONIENSI. De decimis et primitiis Ecclesie Thebane. 

Exposita nobis uenerabilis fratris nostri Thebani archiepiscopi conquestio patefecit quod Hospitalarii in sua prouincia consistentes tam dominos Thebanos quam populum undique constitutum prauis suggestionibus dehortantur quo minus decimas et  primitias Ecclesie Thebane ac aliis quibus debent exsoluant, ipsi eas contra iustitiam usurpare nitentes, cumque Thebana Ecclesia non habeat in redditibus nisi nongentos duntaxat hyperperos, predicti Thebani domini septingentos de ipsis exactionis nomine que crostica dicitur annuatim extorquent. Unde fit quod nonnisi ducenti tantum hyperperi restant archiepiscopo memorato pro se ac suis clericis totius anni spatio sustentandis. Quocirca fraternitati uestre per apostolica scripta mandamus quatenus dictos Hospitalarios et Thebanos ut ab ipsius archiepiscopi super iis indebito grauamine conquiescant moneatis prudenter et efficaciter inducatis. Alioquin ad id per censuram ecclesiasticam appellatione remota mediante iustitia  compellere procuretis. Quod si non omnes, etc., duo uestrum, etc.

Datum Ferentini, uI Idus Octobr., etc., ut supra.



CLIu. ATHENIENSI ET THEBANO ARCHIEPISCOPIS, ET EPISCOPO CASTORIENSI. Scribitur pro clero de Larse. 

Cum dilectus filius nobilis uir Guillelmus de Larse diecesis Larissiensis regulam euangelicam excedere sine anime detrimento non possit, que Cesari que sunt Cesaris et que Dei sunt precipit Deo reddi, eidem nobili per scripta nostra dedimus in mandatis ut abbates et abbatias, presbyteros etiam et uiros ecclesiasticos de Larse molestare de  cetero, sicut fecisse dicitur hactenus, non presumat, sed debito sibi censu contentus, quem reddidisse dicuntur, in plena permittat eos quiete ac libertate manere. Quocirca fraternitati uestre per apostolica scripta mandamus quatenus si prefatus nobilis mandatum apostolicum non curauerit adimplere, uos eum ad id per censuram ecclesiasticam, sicut iustum fuerit appellatione postposita compellatis. Quod si non omnes, etc., duo uestrum, etc.

Datum Ferentini, Iu Non. Octobris, pontificatus nostri anno undecimo.

Scriptum est eidem nobili super hoc.



CLu. LARISSIENSI ARCHIEPISCOPO. Ut ritum Latinorum obseruet in consecrationibus. 


Super episcoporum consecrationibus et abbatum ac monialium Grecorum benedictionibus, de quibus a nobis certificari petisti, hoc tue fraternitati duximus respondendum, ut quos consecratos uel benedictos inueneris, in suo statu dimittas, eis autem qui consecrandi uel benedicendi fuerint consecrationis et benedictionis munus secundum ritum Latinorum impendas, monachabus et monachis normam uite secundum regulam approbatam quam professi fuerint iniungendo.

Datum Ferentini, Iu Non. Octobris, etc. ut supra.



CLuI. ARCHIEPISCOPIS ET EPISCOPIS ET DILECTIS FILIIS ABBATIBUS, PRIORIBUS, ET ALIIS ECCLESIARUM PRAELATIS PER REGNUM FRANCIAE CONSTITUTIS. Crucesignati suscipiuntur sub protectione apostolice sedis. 


Cum pro Ecclesie libertate pugnantes Ecclesie deceant patrocinio confoueri, auctoritate apostolica constituimus ut dilecti filii ad obsequium Christi signati contra prouinciales hereticos uel signandi, ex quo uiuifice crucis signum ad expugnandum ipsos hereticos secundum ordinationem legatorum nostrorum in pectoribus suis susceperint, tam cum personis quam terris, possessionibus et hominibus,  necnon et ceteris bonis suis sub apostolice sedis et nostra protectione consistant, et donec de ipsorum reditu uel obitu certissime cognoscatur, ea omnia in suo statu libera permaneant et quieta. Quocirca discretioni uestre per apostolica scripta mandamus quatenus si quis uestrarum diecesum predicta bona ipsorum interim perturbare tentauerit, cum a procuratoribus, officialibus, uel nuntiis eorum fueritis requisiti, iniuriatores seu perturbatores eorum per censuram canonicam appellatione postposita compescatis.

Datum Ferentini, u Idus Octobris, pontificatus nostri anno undecimo.



CLuII. UNIuERSIS CLERICIS AD OBSEQUIUM CHRISTI SIGNATIS CONTRA PROuINCIALES HAERETICOS uEL SIGNANDIS. De eadem re. 


Cum orthodoxe fidei zelo succensi ad expugnandam hereticam prauitatem decreueritis proficisci, presentium uobis auctoritate concedimus quatenus redditus uestros pro pietatis huius opere adimplendo liceat uobis pignori per biennium obligare. Nulli ergo omnino hominum liceat hanc paginam nostre concessionis infringere, etc., usque contraire. Si quis autem hoc attentare presumpserit, etc., usque incursurum.

Datum Ferentini, uIII Idus Octobr., pontificatus nostri anno undecimo.



CLuIII. ARCHIEPISCOPIS ET EPISCOPIS ET DILECTIS FILIIS ALIIS ECCLESIARUM PRAELATIS IN REGNO FRANCIAE CONSTITUTIS. De eadem re. 


Ut contra crudelissimos hostes suos Ecclesia sancta Dei terribilis quasi castrorum acies ordinata procedat ad exterminandum prauitatis heretice sectatores, que serpens ut cancer Prouinciam pene totam infecit, presidia militie Christiane de circumpositis regionibus duximus conuocanda, uenerabilibus fratribus nostris Consoranensi et Regensi episcopis necnon et dilecto filio Cisterciensi abbate apostolice sedis legatis deputatis ipsis in duces ut  defensuri sancte Trinitatis honorem, sub trino triumphent regimine magistrorum. Quapropter uniuersitatem uestram rogandam duximus et monendam, per apostolica uobis scripta precipiendo mandantes quatenus apud subditos uestros studio sedule predicationis et exhortationis instetis ut ad opus tam sanctum tam per se quam per sua obsequium Deo deuotum et auxilium Ecclesie opportunum impendant, scientes remissionem peccaminum a Deo eiusque uicario uniuersis indultam qui orthodoxe fidei zelo succensi ad opus se accinxerint huiusmodi pietatis, ut eis labor tam sanctus ad operis satisfactionem sufficiat super illis offensis pro quibus cordis contritionem et oris confessionem ueram obtulerint uero Deo. Cum autem pro fraterna defensione pugnantes  a fraternis deceat iniuriis expediri, uolumus et mandamus ut si qui nobilium clericorum seu etiam laicorum contra pestilentes huiusmodi procedentium ad prestandas usuras iuramento tenentur astricti, creditores eorum in uestris diecesibus constitutos, cum ab ipsis fueritis requisiti, per censuram ecclesiasticam appellatione postposita compellatis ut eos a iuramento penitus absoluentes, ab usurarum ulterius exactione desistant. Quod si quisquam creditorum ipsos ad solutionem cegerit usurarum, ipsum ad restituendum easdem, postquam fuerint persolute, simili censura sublato appellationis obstaculo coarctetis, creditores talium diligentius quam poteritis inducentes quatenus terminos ad  solutionem debitorum prefixos, donec illi labori uacauerint huiusmodi pietatis, elongent; ut sic demum retributionis eorum gaudeant participio quorum certamen tali promouent adiumento. Preterea cum non uideatur absurdum ut qui publicam causam gerunt, publicis stipendiis sustententur, uniuersos tam clericos quam laicos in terra nobilium uirorum ducis Burgundie et Niuernensis et Sancti Pauli comitum necnon etiam aliorum qui ad tam gloriosum certamen signati fuerint constitutos moneatis prudenter et efficaciter inducatis ut quemadmodum uenerabiles fratres nostri archiepiscopus Senonensis et suffraganei eius fecisse noscuntur, de cunctis prouentibus suis unius anni ad tam sanctum et sumptuosum opus implendum portionem eis decimam  largiantur, deputatis aliquibus uiris prouidis ac fidelibus ad eleemosynam huiusmodi colligendam, qui collectam assignent sicut predicti legati duxerint disponendum.

Datum Ferentini, uII Idus Octob., pontificatus nostri anno undecimo.



CLIX. PHILIPPO ILLUSTRI REGI FRANCORUM. Ut Iudei remittant usuras crucesignatis. 

Ut contra crudelissimos hostes suos Ecclesia sancta Dei, etc., ut in alia, usque: Quapropter serenitatem regiam rogandam duximus et monendam, in remissionem sibi peccaminum iniungentes quatenus  cum a predictis legatis fueris requisitus, consilium eis ad hoc et auxilium opportunum impendas, populos tibi subditos inducendo ut ad opus tam sanctum tam per se quam per sua obsequium Deo deuotum et subsidium Ecclesie necessarium exhibere procurent, scientes remissionem peccaminum, etc., usque obtulerint uero Deo. Quia igitur apud eos districtio forte poterit proficere temporalis a quibus super hoc spiritualis inductio non admittitur, tuam regalem mansuetudinem in Domino deprecamur quatenus Iudeos sub tuo dominio constitutos inducas regiaque potestate compellas ut debitoribus suis in huiusmodi Dei obsequium profecturis omnino relaxent usuras, et terminos ad exsoluendum sortem prefixos, si fieri potest, prorogent competenter; ut preter  subuentiones alias quas Ecclesie in tam sancto negotio ministraueris, ex hoc quoque merces tibi eterne retributionis accrescat.

Datum Ferentini, uII Idus Octob., pontificatus nostri anno undecimo.



CLX. ARCHIEPISCOPO LARISSENO. Datur sibi licentia residendi apud Ferchikam. 

Supplicauisti nobis ut cum in sede tua propter hostium circumstantiam sine damno rerum et proprie timore persone residere non possis, residendi apud Ferchikam largiri tibi licentiam dignaremur, qui uidelicet locus diecesana sibi est lege subiectus,  et in eo dudum sedes archiepiscopalis noscitur exstitisse; maxime cum loci comestabulus, si hoc fiat, locum ipsum intendat beneficiis ampliare. Quocirca fraternitati tue per apostolica scripta mandamus quatenus ob necessitatem huiusmodi residentiam tuam in loco facias memorato, ita tamen ut per hoc priori loco archiepiscopalis dignitas minime auferatur.

Datum Ferentini, III Idus Octobr., pontificatus nostri anno undecimo.



CLXI. MAGISTRO AIMERO CANONICO SANCTI ANDREAE PICTAuENSIS. Respondetur ad eius consulta. 

 Super litteris que ab aliquibus ex malitia, et a nonnullis ex ignorantia, tacita ueritate uel falsitate suggesta impetrantur a nobis, diuersos intelleximus diuersa sentire, aliis asserentibus eos debere prorsus carere omni commodo litterarum, cum mendax precator carere debeat impetratis, aliis uero dicentibus quod, etsi forma carere debeant in litteris nostris expressa, nichilominus tamen iuxta rigorem iuris sit a delegato iudice in negotio procedendum. Nos igitur inter eos qui per fraudem uel malitiam et illos qui per simplicitatem uel ignorantiam a nobis litteras impetrant, huiusmodi credimus discretionem habendam, ut ii qui priori modo falsitatem exprimunt uel supprimunt ueritatem, in sue peruersitatis penam nullum ex litteris commodum consequantur,  ita uidelicet quod delegatus, postquam sibi super hoc fuerit facta fides, nullatenus de causa cognoscat. Inter alios autem qui posteriori modo litteras impetrant dicimus distinguendum que falsitas suggesta fuerit, uel que ueritas sit suppressa. Nam si talis expressa sit falsitas uel ueritas occultata que, quamuis fuisset tacita uel expressa, nos nichilominus saltem in forma communi litteras dedissemus, delegatus non sequens formam in litteris ipsis appositam secundum ordinem iuris in causa procedat. Si uero per huiusmodi falsitatis expressionem uel suppressionem etiam ueritatis littere fuerint impetrate qua tacita uel expressa nos nullas prorsus litteras dedissemus, a delegato non est aliquatenus procedendum, nisi forsitan eatenus ut partibus ad suam presentiam  euocatis, de precum qualitate cognoscat; ut sic in utroque casu eadem ratio que delegantem moueret, moueat etiam delegatum, et ubi delegans suas litteras denegaret, delegatus etiam sue cognitionis officium nullatenus interponat.

Datum Ferentini, Xu Kal. Nouembr., pontificatus nostri anno undecimo.



CLXII. WILLELMO DOIARD CANONICO THEBANO. Confirmatur sibi prebenda Thebana. 

Solet annuere sedes apostolica, etc., usque impertiri. Eapropter, dilecte in Domino fili, tuis postulationibus grato concurrentes assensu, prebendam  quam in Ecclesia Thebana es canonice assecutus, sicut eam iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo . . . nostre confirmationis, etc. Si quis autem hoc, etc., usque nouerit incursurum.

Datum Ferentini, XIII Kal. Nouembris, pontificatus nostri anno undecimo.



CLXIII. GUALTERIO CATHANIENSI EPISCOPO, REGNI SICILIAE CANCELLARIO. Ut archiepiscopo Montis-regalis impendat reuerentiam et honorem. 

Humilitatem tuam et uenerabilis fratris nostri  archiepiscopi Montis-regalis commendamus in Domino caritatem, per quam uidelicet non que sua sed que Iesu Christi sunt querens, non est exaltatum cor suum ex eo quod humiliari te non refugis coram eo, obedientiam sibi et reuerentiam, sicut per suas litteras intelleximus, offerendo, que Montano archiepiscopo Cathaniensis Ecclesie ratione debetur. Cum igitur regiis negotiis ac seruitiis familiaritate necessaria et familiari necessitudine sis implexus, ac ideo sit necesse ab omni tibi suspicione caueri, eidem archiepiscopo per nostras dedimus litteras in mandatis ut tue regieque commoditati ac nostris precibus condescendens, tibi super iuramento sibi debito impendendo necessitate deferat exigente. Quocirca fraternitatem tuam monemus attentius  et hortamur, per apostolica tibi scripta mandantes quatenus gratie quam tibi fecerit non ingratus, ipsum habeas in ea reuerentia et honore in qua eum fores iuramento prestito habiturus, exhibitis ei, si uoluerit, ad maiorem cautelam litteris tuis, in quibus spondeas et promittas quod et ad mandatum nostrum tempore opportuno, si necesse fuerit, fidelitatem sibi debitam exhibebis, et interim ei obedientiam et reuerentiam, ac si fidelitatem prestitisses, impendes; sollicite prouidendo ut de gratie nostre fauore securus talem erga nos et Romanam Ecclesiam satagas te habere quod qui tecum in ueritate procedimus, eo quod et te ambulare iam scimus in ueritate nobiscum, ad honorem et incrementum tuum, ad quod feruenter intendimus, feruentius  accendi possimus, cum illius in hac parte nouerimus uestigia imitari qui dicit: Conuertimini ad me, et ego conuertar ad uos .

Datum Ferentini, XIII Kal. Nouembris, pontificatus nostri anno undecimo.

Scriptum est super hoc archiepiscopo Montis-regalis.



CLXIu. BARTHOLOMAEO DE CEPERANO. Confirmatur quedam sententia lata pro ipso. 

Cum dilectus filius Orandinus de Pontecuruo miles coram dilecto filio Iacobo subdiacono et capellano nostro, quem tibi et ei dedimus auditorem,  proposuisset te suum esse uassallum, teque ratione quorumdam molendinorum, domorum, uinearum, et quarumdam aliarum possessionum ad se spectantium, ut dicebat, que apud Ceperanum habere dignosceris, teneri sibi cum unico equo seruire, te que premisimus omnino negante, post prestitum ab utraque parte calumnie iuramentum ad premissa probandum, idem Orandinus quosdam testes produxit, quibus postmodum publicatis, cum subdiaconus memoratus tam dicta testium quam ea que utrinque fuere proposita coram eo nobis fideliter intimasset, nos eidem iniunximus ut de consilio dilecti filii Pelagii Sancte Lucie ad septa solis diaconi cardinalis sententiam promulgaret. Qui cognoscens predictum Orandinum intentionem  suam minime fundauisse, cum auctore non probante reus, etsi nichil prestiterit, debeat obtinere iuxta legitimas sanctiones, ad impetitione ipsius de consilio cardinalis eiusdem sententialiter te absoluit, super premissis omnibus ei perpetuum silentium imponendo. Nos igitur eius sententiam ratam habentes, ipsam auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere aut ei ausu temerario contraire. Si quis autem hoc attentare presumpserit, etc., usque incursurum.

Datum Ferentini, X Kal. Septembris, pontificatus nostri anno undecimo



CLXu. MEDIOLANENSI ARCHIEPISCOPO S. R. E. CARDINALI. De feudis alienandis uel non. 


 Ex parte tua nostro est apostolatui reseratum quod sepius dubitasti utrum cum contingit tuum uassallum decedere et ad te feudum ipsius redire, feudum eius alii liceat tibi dare, cum iuramento tenearis astrictus non infeudare de nouo, Romano pontifice inconsulto. Ad hec, si uassallum tuum feudum alienare contingat, an ipsius filium uel consanguineum consortem eiusdem feudi de ipso ualeas inuestire. Alia quoque tua dubitatio continebat utrum cum feudum alienatum repereris quod per te facile recuperare non potes, possis alicui  laico in feudum illud concedere, qui et illud recuperet et in feudum per Ecclesiam recognoscat. Nos igitur super iis de mente tua scrupulum uolentes dubitationis auferre, presentium tibi significatione mandamus quatenus si quando prefati casus emerserint, in primo feudum decedentis libere, si uideris expedire, concedas, ac in secundo filium uel consanguineum alienantis inuestiens, in tertio feudum alienatum ei poteris licenter concedere per quem ipsum Ecclesia ualeat rehabere.

Datum Ferentini, X Kal. Nouembris, pontificatus nostri anno undecimo.



CLXuI. ABBATI ET CONuENTUI SANCTI uINCENTII. Eis decime adiudicantur. 


Cum inter uos et uenerabilem fratrem nostrum Ricc. episcopum Treuentinum coram dilecto filio nostro Pelagio Sancte Lucie ad septa solis diacono cardinale, cui uos commisimus audiendos, controuersia uerteretur, ipso episcopo proponente quod decime possessionum que sunt circa Riuum obscurum ac Sangrum uersus monasterium uestrum, ac per habitatores castrorum Riui obscuri et Alfedene coluntur, ad ipsum de iure spectabant, et quod in castris ipsis, utpote in sua diecesi constitutis, per uos chrisma minime conferri debebat, uobis autem econtrario respondentibus quod, etsi prefate decime ad eumdem episcopum nequaquam alio iure  spectarent, tuti tamen prescriptione quadragenaria, quam obligastis uos probaturos, eratis, nos auditis et intellectis rationibus et attestationibus utriusque partis coram prefato cardinali productis et nobis relatis fideliter per eumdem, ab impetitione ipsius episcopi super decimis prelibatis iustitia uos absoluimus exigente, imponentes ei silentium super ipsis, collationem uero chrismatis in predictis castris adiudicauimus episcopo memorato. Nulli ergo . . . . . hanc paginam nostre diffinitionis infringere, etc. Si quis autem hoc attentare presumpserit, etc., usque incursurum.

Datum Ferentini, XII Kal. Nouembris, pontificatus nostri anno undecimo.



CLXuII. LUCANO EPISCOPO. Confirmantur priuilegia monasterii de Fichecho. 


 Dum olim, frater episcope, cum dilectis filiis abbate ac monachis Sancti Saluatoris de Fichecho super plebe de Salamazano et adiacentibus capellis ipsius in nostra presentia litigando, institutionem clericorum in eis et alia ad ius episcopale spectantia uindicares, ad fundandam intentionem tuam ius commune principaliter allegabas, cuius auctoritate dicebas uniuersa spiritualia in predictis locis, que sunt in tua diecesi constituta, ad te tanquam ad diecesanum episcopum pertinere. Arbitrium preterea super hoc promulgatum a bone  memorie Pistoriensi episcopo et archipresbytero ac primicerio Lucanis a partibus electis allegans, quod ab utraque parte fuerat communiter approbatum, in quo continetur expresse ut postquam in eadem plebe conuersus quisquam in plebanum electus fuerit ab abbate, Lucano episcopo presentetur, ab ipso confirmationis gratiam recepturus, et promissurus eidem cum suis presbyteris sub hac forma obedientiam manualem ut ad synodum, capitulum, et etiam litanias ad ecclesiam Sancti Martini cum populo suo uadat, et episcopo in annua procuratione ac de quarta respondeat decimarum, et cum necesse fuerit, ei subministret auxilium, et seruet eius sententiam interdicti latam in populum Ficheclensem, et si plebanus uel presbyteri sui Lucanam  Ecclesiam forsan offenderent in iis que in arbitrio continentur, et abbas semel et bis requisitus infra uiginti dies offensam non faceret emendari, liceret Lucano episcopo pro illa culpa eos tanquam suos presbyteros iudicare. Ad elidendam autem intentionem tuam abbas predictus felicis recordationis Gregorii septimi pape predecessoris nostri priuilegium exhibebat, quod predictum arbitrium multo uidebatur tempore precessisse, per quod tam Ficheclense monasterium quam plebs et capelle predicte uidebantur libertate donate. In ipso siquidem continetur quod iam dictus predecessor noster Ecclesia de Salamazano cum capellis adiacentibus monasterio memorato concessis instituit ne quis archiepiscopus  uel episcopus locum ipsum seu plebem et capellas predictas molestare audeat, uel presbyteros ab abbate qui pro tempore fuerit inibi constitutos excommunicare uel etiam iudicare, sed sub tutela et immunitate ac iudicio Romani pontificis consistentes omnipotenti Deo secure deseruire procurent. Aliorum quoque Romanorum pontificum, Urbani scilicet, Paschalis, Calixti, Eugenii, Anastasii, Adriani, Alexandri, et Lucii dictus abbas priuilegiis utebatur post arbitrium promulgatum obtentis, qui libertatis sibi priuilegia concedere uidebantur. Sic enim in singulorum priuilegiis inter cetera reperitur: Sancimus etiam ut nec episcopo nec archiepiscopo  cuiquam aut eorum ministris liceat locum ipsum, scilicet monasterium Ficheclense, uel eius monachos aut adiacentes ecclesias de Salamazano cum capellis suis uel presbyteros ab abbate constitutos ibidem preter Romani pontificis conscientiam excommunicare aut supponere interdicto. Proposuit preterea dictus abbas quod, etsi predicta ad se de communi iure spectarent, super iis tamen tam ipsum quam monasterium suum legitima constabat prescriptione munitum. Per testes quoque suos et partis tue, qui coram dilecto filio priore Sancti Fridiani Lucani de mandato nostro fuerant utrinque producti, dicebat esse probatum quod super premissis omnibus monasterium suum per quadraginta annos et amplius pacifica fuerat possessione  gauisum, allegans insuper per arbitrium sepedictum nullum potuisse monasterio preiudicium generari, tum quia maior et sanior pars capituli eiusdem loci nullatenus compromissioni memorate consenserat, tum etiam quia Romane sedis auctoritas, ad quam monasterium et ecclesie pertinebant, accessisse minime probabatur. Ad hec autem ex parte tua exstitit sic responsum, quod priuilegio Gregorii pape, utpote manifeste suspecto, fides adhibenda non erat. Nam in ea sui parte inueniebatur abrasum in qua uis questionis existit, ubi uidelicet fit mentio de capellis. Sed nec per alia priuilegia proponebas eumdem abbatem aliquod debere commodum reportare, cum illa uiderentur per subreptionem obtenta, cum de predicto arbitrio a partibus approbato,  quod in rei iudicate auctoritatem transierat, nullam faciat mentionem. Adiiciens insuper te non posse prescriptionis obiectu ab aduersa parte repelli; quia licet quidam testes deponant se a quadraginta annorum tempore recordari, et adiiciant se uidisse monasterium super iis que ad ius episcopale spectant in predictis locis libertate gauisum, per depositiones tamen huiusmodi de quadraginta annorum possessione continua non sit fides; cum hec duo concurrere satis possint, ut et testes a quadraginta annorum tempore recordentur, et a decennio citra duntaxat monasterium ipsum in possessione uiderint predictorum. Sed hoc friuolum pars altera reputando respondit quod, etsi testes  aliqui uerbis dubiis sic utantur, plures tamen testes sunt qui aperte testantur se a quadraginta annis et ultra monasterium memoratum in continua predictorum omnium possessione uidisse. Contra quod pars tua proposuit replicando quia licet de quadraginta annorum prescriptione constaret, tempus tamen  schismatis quod in Lucana Ecclesia interuenisse per testes erat ostensum debebat merito de computatione subduci. Econtra parte altera respondente quod licet de schismate quod intercesserat fuerit facta fides cum quanto tempore durauerit minime sit ostensum, et potuerit modico tempore durauisse, propter hoc tamen prescriptionis obiectio non poterat  efficaciter impediri, precipue cum per plures testes quadraginta quinque annorum prescriptio sit probata. Nos igitur iis et aliis que coram nobis utrinque fuere proposita perspicaciter intellectis, quia predictus abbas sufficienter ostendit monasterium suum super institutionibus, destitutionibus, et ordinationibus plebani et clericorum, baptismo, penitentia in leuioribus culpis, sepultura, decimarum perceptione, ac diuinis officiis celebrandis tam in plebe quam capellis etiam supradictis, in excommunicando quoque, interdicendo, et etiam absoluendo, legitima prescriptione munitum, abbatem ipsum ab impetitione tua super iamdictis articulis de consilio fratrum nostrorum duximus absoluendum, super illis tibi perpetuum silentium imponendo,  super aliis omnibus que ad ius episcopale spectare noscuntur iuxta tenorem arbitrii eumdem abbatem quoad plebem et capellas predictas sententialiter condemnantes. Nulli ergo omnino hominum liceat hanc paginam nostre diffinitionis infringere, etc. Si quis autem hoc attentare presumpserit, etc. usque incursurum.

Datum Ferentini, II Kal. Nouemb. pontificatus nostri anno undecimo.



CLXuIII ABBATI ET MONACHIS SANCTI SALuATORIS DE FICHECO. De eadem re. 

 Cum uenerabilis frater noster Lucanus episcopus super plebe de Salamazano et adiacentibus capellis ipsius uobiscum in nostra dudum presentia litigando institutionem clericorum in eis et alia ad ius episcopale spectantia sibi intenderet uindicare, ad fundandam intentionem suam ius commune principaliter allegabat, etc., in eumdem fere modum, usque: Ad elidendam autem intentionem episcopi sic fundatam, tu fili abbas, etc., in eumdem fere modum ut supra, usque in finem.

Datum Ferentini, etc., ut in alia.



CLXIX. GERARDO FUNDATORI CAPELLAE IN SUBURBIO WIENNAE AD HONOREM SANCTI SPIRITUS ET BEATI ANTONII CONSTITUTAE. Suscipitur sub protectione apostolice sedis. 


Dilectus filius nobilis uir dux Austrie per suas nobis litteras intimauit quod cum de suo consilio et consensu capellam in suburbio Wienne ad honorem sancti Spiritus ac beati Antonii construxisses, et ad opus pauperum cum decem et nouem areis tuis ibidem adiacentibus eam pio dotauisses amore, sentiens odoris fragrantiam que per Dei gratiam de religione hospitalis nostri Sancti Spiritus  in Saxia procedit, illam ei committere decreuisti, censum unius marce argenti sibi annualiter reddituram. Nos igitur tuis et eiusdem ducis precibus  inclinati, capellam ipsam cum omnibus bonis tam ecclesiasticis quam mundanis que inpresentiarum rationabiliter possidet, aut in futurum dante Domino iustis modis poterit adipisci, necnon etiam et personas consistentes in ipsa sub beati Petri et nostra protectione suscipimus, eamque sub pretaxato censu hospitali predicto Sancti Spiritus applicamus, presentium auctoritate mandantes quatenus, sicut hactenus, sub tua interim gubernatione consistat, donec magister hospitalis iam dicti per se uel suum nuntium eam uisitans, secundum Deum et suam Regulam de ipsius utilitate disponat. Nulli ergo, etc., usque incursurum.

Datum Ferentini, XI Kal. Nouembris, pontificatus nostri anno undecimo.



CLXX. ARCHIEPISCOPO BENEuENTANO. De donatione cuiusdam ecclesie. 


Bone memorie, etc., usque inuestire. Ceterum licet transmisse nobis tue littere continerent quod ecclesia memorata ad donationem Ecclesie Beneuentane pertineat, quamuis per felicis memorie Alexandrum papam predecessorem nostrum predicto collata fuerit cardinali, quia tamen a nonnullis accepimus quod ipsius collatio specialiter spectat ad Romanum pontificem, ac Romanam Ecclesiam in hac possessione reperimus, eamdem ecclesiam de manu nostra duximus conferendam, nolentes ex donatione huiusmodi ullum Ecclesie  Beneuentane preiudicium generari, si uolueris uel potueris forsan ostendere quod eadem ad donationem tuam debeat pertinere.

Datum Ferentini.



CLXXI. LARISSENO ET THEBANO ARCHIEPISCOPIS. Ut inquirant de postulato ad Ecclesiam Thessalonicensem. 

 Dilecti filii canonici Sancte Sophie Thessalonicensis suas nobis litteras direxerunt, per quas una cum dilecta in Christo filia nobili muliere relicta marchionis Montisferrati necnon et dilectis filiis nobilibus uiris comite de Blanderada Baiulo et aliis  Thessalonicensis regni baronibus, qui super hoc ipso sua nobis scripta misere, multiplices Ecclesie Thessalonicensis ac regni necessitates et angustias exponentes, nostro humiliter apostolatui supplicarunt ut postulationem quam iidem canonici, predictorum accedente fauore, de uenerabili fratre nostro archiepiscopo uerissiensi fecerunt admittere dignaremur, cum per ipsius circumspectam prudentiam et circumspectionem prudentem singulariter quasi sperent, non solum Ecclesie, sed et regni posse necessitatibus prouideri. Quia igitur nobis plene non potuit de ipsa postulatione constare, cum iuxta morem Ecclesie Romane canonibus concordantem  postulationes huiusmodi, sicut electiones, regularem examinationem deposcant, eo quod in postulationibus plura sunt quam in electionibus attendenda, fraternitati uestre per apostolica scripta mandamus atque precipimus quatenus inquisita diligenter et cognita ueritate, si postulationem ipsam ab iis qui cam celebrare possunt et debent inueneritis canonice celebratam, et prefatum archiepiscopum, sicut a quibusdam nobis fuerat intimatum, administrationi Thessalonicensis Ecclesie se minime ingessisse, propter multam necessitatem uice nostra postulationem admittatis eamdem, et absoluentes eum a uinculo quo uerissiensi Ecclesie tenebatur, iniungatis eidem ut palleum quod sub nomine ipsius Ecclesie uerissiensis accepit nobis  remittere non postponat, aliud, dante Domino, prout conuenit, ad nomen Thessalonicensis Ecclesie recepturus. Quod si uel postulationem minus canonice celebratam uel illum administrationi se constiterit ingessisse, auctoritate nostra districte inhibere sibi curetis ne prioris Ecclesie mediocritate despecta, Thessalonicensi tanquam celebriori quoquo modo ingerere se presumat, sed in ea uocatione qua uocatus est permanens Ecclesiam que prius ei commissa fuerat studeat gubernare, considerans quod in hoc multam gratiam sibi facimus, maxime si sic prefate administrationi repertus fuerit irrepsisse, cum secundum canonicas sanctiones si qui supra mensuram sui iuris affectans augeri, priori cathedra derelicta sine conniuentia Romani  pontificis, cui soli est auctoritas reseruata translationes presulum concedendi, ad aliam se transtulerit, et prima carere debeat, quam per superbiam spreuit, et a secunda repelli, quam per auaritiam concupiuit  . Ne uero predicta Thessalonicensis Ecclesia diutius maneat pastorali regimine destituta, illos ad quos pertinet ipsius electio moneatis ut absque mora personam idoneam per electionem canonicam sibi preficiant in pastorem. Si autem propter personarum defectum, quo non solum ipsam Ecclesiam sed et totam prouinciam credimus laborare, personam idoneam non potuerint ad eius regimen inuenire, uos id nobis per uestras litteras intimetis. Qui, si canonici memorati cum fauore prefate nobilis et aliorum quos supra nominauimus  desiderio per litteras quas nobis duxerint destinandas expresso poposcerint, eis auctore Domino dignum pontificem de nostris manibus consecratum et decoratum palleo, insigni uidelicet plenitudinis pontificalis officii, curabimus destinare, qui et sciet et poterit cum sapientie diuine potentia commissam sibi Ecclesiam spiritualiter et temporaliter gubernare.

Datum Ferentini Kal. Nouembris, pontificatus nostri anno undecimo.



CLXXII. DILECTO IN CHRISTO FILIO PONTIO ABBATI MONASTERII SANCTI AEGIDII EIUSQUE SUCCESSORIBUS REGULARITER SUBSTITUENDIS IN PERPETUUM. De confirmatione priuilegiorum. 


Quamuis ecclesiarum omnium cura nobis et sollicitudo immineat, illis tamen locis atque personis que beato Petro et sancte Romane Ecclesie specialius adherere et in eius fidelitate atque obedientia deuotius permanere noscuntur attentiori cura prouidere nos conuenit. Ut autem pro beati Aegidii monasterio, cui Deo auctore preesse dignosceris, diligenti sollicitudine uigilemus tanto amplior nobis necessitas est iniuncta quanto idem locus ab exordio  sue fundationis ad ius et dominium eiusdem apostolorum principis specialiter dignoscitur pertinere. Tuis itaque, dilecte in Domino fili Ponti abbas, iustis postulationibus benignum impertientes assensum, ad exemplar predecessorum nostrorum sancte recordationis Innocentii, Eugenii, et Adriani quarti Romanorum pontificum, omnem libertatem seu immunitatem uobis ac uestro cenobio per antecessorum nostrorum priuilegia contributam presentis priuilegii pagina roboramus, statuentes ut nulli omnino archiepiscopo uel episcopo liceat super idem cenobium uel abbatem siue monachos ibidem Domino seruientes manum excommunicationis aut interdictionis extendere, sed tam uos quam monasterium cum uilla quieti semper ac liberi ab omni episcopali  exactione uel grauamine per omnipotentis Dei gratiam maneatis. Monachos uero et presbyteros seu clericos qui in uestris obedientiis commorantur, pro delictis suis a quibuslibet laicis capi, uerberari, aut ad redemptionem cogi penitus prohibemus. Preterea statuimus ut quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma tibi tuisque successoribus et illibata permaneant, in quibus hec propriis duximus exprimenda uocabulis: Abbatias uidelicet Sancti Aegidii  de ungaria et Sancti Eusebii de Prouincia, ecclesias Sancti Aegidii de Aceio, ecclesiam  Sancti Aegidii de Duno, ecclesiam Sancti Aegidii de Superuia cum uilla, ecclesiam Sancti Eusebii de Longobardia, ecclesiam Sancti Baudilii de Hispania, ecclesiam Sancte Eulalie de Barbasta, ecclesiam de Reuinas cum sua uilla, ecclesiam de Boccona cum uilla, ecclesiam Sancti Andree de Lucapello, ecclesiam Sancti Aegidii de Tolmone, ecclesiam Sancti Aegidii de Creissaco, ecclesiam Sancti Hippolyti de Melseo cum uilla, ecclesiam Sancti Lupi, ecclesiam Sancte Marie de Fraixeneto, ecclesiam Sancti Ioannis de Gardonenca cum uilla, ecclesiam Sancte Crucis de Molazano, ecclesiam Sancti Martini de  Cerbario cum sua capella, ecclesiam Sancti Stephani de Corconna, ecclesiam Sancti Amantii cum uilla, ecclesiam Sancti Martini de Orianegnes, ecclesiam Sancti Martini de Cinciano, ecclesiam Sancti Andree de Berniz cum capella sua, ecclesiam Sancti Saturnini de Seura cum ipsa uilla, uillam de Bionz, ecclesiam Sancte Cecilie de Stagello cum ipsa uilla, ecclesiam Sancti Felicis de Aspirano cum ipsa uilla, ecclesiam Sancte Columbe cum media uilla, ecclesiam Sancti Andree de campo Mariniano, ecclesiam Sancte Marie de Saturanicis, ecclesiam Sancti Aegidii de Missiniaco, ecclesiam Sancti Stephani de Castlar cum capella, ecclesiam Sancti Petri de Preuencheriis cum uilla et ecclesiis suis, ecclesiam Sancti Andeoli de Robiaco cum capella et  uilla, ecclesiam Sancti uictorini, ecclesiam Sancti Andree, ecclesiam Sancti Petri de uannis cum ipsa uilla, ecclesiam Sancte Marie de Monte alto cum capella de uilla, ecclesiam Sancti Baudilii de Somerio cum capella, ecclesiam Sancti Seruii ultra Rhodanum cum uilla, ecclesiam Sancti Petri et Sancti Michelis iuxta castrum Rossilianis, ecclesiam Sancti Priuati cum uilla, ecclesiam Sancti Stephani de Menerba cum capellis et uilla, ecclesiam Sancti Christofori de uacheriis cum capella et uilla, ecclesiam Sancti Ioannis de Albenatis cum uilla et parochiali ecclesia Sancte Marie, ecclesiam Sancte Marie de Redosc cum uilla, ecclesiam Sancte Columbe de Capingo, ecclesiam Sancti Aegidii de Padernis, ecclesiam Sancti Maximi de Medenis, ecclesiam Sancti  Petri de Inter-montes cum ipsa uilla, ecclesiam Sancti Petri de Trincatallis, ecclesiam Sancti Ioannis de Meiano, ecclesiam Sancti Sebastiani de Montepesato, ecclesiam Sancti Petri de Launiaco, ecclesiam Sancti Saluatoris de Caisanigis, ecclesiam Sancti Eugenii de Orbesat cum capella, ecclesiam Sancti Genesii de Mediogozez, ecclesiam de Acione, ecclesiam de Malbosc cum sua capella, ecclesiam de Rocca, ecclesiam de Camponaz, ecclesiam de Lardario, cum ecclesiis et omnibus earum pertinentiis, castrum de Montfort, castrum de Lennatio, et quinque modiatas terre ac quatuor candelas quotidianas que quondam de Beriaco monasterio Sancti Aegidii testamento reliquit. Transactiones preterea que inter uos et Ioannem  Nemausensem atque Raimundum Uzeticensem episcopos de ecclesiarum quartonibus facte sunt, et authentico scripto firmate, uobis nichilominus confirmamus. Illud autem auctoritate apostolica prohibemus, ut nullus abbas uel monachus thesaurum, honores uel possessiones prefati monasterii seu cellarum ad ipsum pertinentium, que aut modo habentur, aut in futurum largiente Domino acquirentur, alienare, distrahere, impignorare, uel in feudum, censum, seu beneficium alicui militi dare presumat, nisi forte pro redemptione uidelicet captiuorum, pro communi et grauiori famis inopia, et pro emptione seu pro redemptione possessionum. Id ipsum autem si contigerit, totius fiat communi deliberatione  capituli; ut nichil dolo uel subreptione aliqua, sed predictarum necessitatum instantia committatur. Abbas uero uel monachus qui hoc attentauerit, abbas siquidem abbatie regimine careat et excommunicationis sententia percellatur, monachus autem a monasterio penitus et ab eius honoribus excludatur et eiusdem excommunicationis sententia teneatur, nisi presumptionem suam digna satisfactione correxerit. Prohibemus etiam ut infra uillam Sancti Aegidii et circa eamdem uillam usque ad unam leugam nulli Hospitalariorum seu militum Templi uel cuilibet alii persone absque abbatis et capituli consensu liceat religiosam domum, ecclesiam, oratorium, seu munitionem construere, cemeterium habere, diuina officia populo celebrare  cum uilla ipsa cessauerit, signa pulsare, oblationes a populo in missarum celebratione suscipere, baptizare. et parochianos uestros ad officia diuina suscipere. Obeunte uero eiusdem uestri loci abbate, nullus ibi qualibet subreptionis astutia seu uiolentia preponatur nisi quem fratres ipsius monasterii communi assensu uel pars consilii sanioris secundum Deum et beati Benedicti Regulam prouiderint eligendum. Electus autem ad Romanum pontificem benedicendus accedat. Sane illam Tolosani comitis nobilis memorie Raimundi abdicationem auctoritate sedis apostolice confirmamus. Siquidem comes ipse honores omnes ad beatum Aegidium pertinentes tam in ualle Flauiana quam in extrinsecis, quidquid iuste uel iniuste uidebatur tenere, omnes rectas siue  prauas consuetudines quas ipsius antecessores aut ipse habuerant, ob honorem Dei et beati Aegidii reuerentiam apud Nemausense  concilium, in manu predecessoris nostri beate memorie Urbani pape iurans, Odiloni abbati et eius fratribus noscitur reliquisse, et se atque uniuersos successores suos, si forte hoc donum irritum facere pertentarent, quod ad se erat, damnatione ac maledictione mulctauit, atque a prefato antecessore nostro excommunicationis inde sententiam in concilio dari fecit. Quia uero prefatus Adrianus papa predecessor noster deuotioni prefati comitis annuens apostolica auctoritate constituit neminem successorum eius aliquid de iis que a predicto comite Raimundo  prefato monasterio Sancti Aegidii relicta sunt ulla posse temporis longeuitate prescribere, ut maledictionem et damnationem euadat a prefato comite constitutam, quod ab eo prouide factum est auctoritate apostolica confirmamus. Ad hec adiicientes pro ampliori beati Aegidii ueneratione statuimus ut infra terminos a nostris predecessoribus constitutos nemo prorsus aut super ipsam Aegidii uillam depredationem uel assultum facere aut grauiorem persone cuilibet inferre audeat lesionem. Nulli ergo omnino hominum liceat prefatum monasterium temere perturbare aut eius possessiones auferre, uel ablatas retinere, uel minuere, seu aliquibus uexationibus fatigare; sed illibata omnia et integra conseruentur  eorum pro quorum gubernatione ac sustentatione concessa sunt usibus omnimodis profutura. Salua sedis apostolice auctoritate et diecesanorum episcoporum in supradictis capellis canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu  Christi; quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii, II Idus Nouemb., indictione XII, Incarnationis Dominice anno 1208 pontificatus uero domini Innocentii pape III, anno undecimo.



CLXXIII. LUNDENSI ARCHIEPISCOPO. De electione episcopi Slewicensis. 

 Cum diabolus misisset in cor episcopo Waldemaro ut pedem in uestigio Iude ponens a presentia  nostra fraudulenter abscederet, et nos, qui cum de durissimo carcere liberatum in apostolice sedis gremio, uere ut serpentem in sinu, familiaris gratie dulcedine foueramus, in amaritudinem induceret uehementem, ob enormes et multiplices eius excessus processimus contra ipsum, non solum in eum, sed et in fautores eiusdem ecclesiasticam promulgando censuram; quemadmodum uenerabili fratri nostro Magdeburgensi archiepiscopo per nostras meminimus litteras intimasse. Ipse uero in reprobum sensum datus, prouerbium Salomonis implendo dicentis: Si quasi ptisanas stultum in pila pilo desuper feriente contuderis, stultitia eius non auferetur ab ipso , renuit accipere disciplinam; quin potius iniquitatem super  iniquitatem apponens, dolo pariter et periurio, que commiserat fugiendo latenter a nobis, contemptum clauium et canonum transgressorem adiunxit, administrationi Bremensis Ecclesie se nequiter ingerendo, nesciens, uel si sciuit, modicum hoc apprecians, quod secundum canonicas sanctiones nullus episcopus de una sede transire possit ad aliam sine Romani pontificis licentia speciali, cui soli est auctoritas reseruata translationes huiumodi concedendi. Propter quod, si cetere quoque culpe cessarent, hac sola non tantum Bremensi, uerum etiam Slewicensi Ecclesia se reddidisset indignum; cum secundum instituta canonica is qui priori cathedra  derelicta sine Romani pontificis conniuentia presumpserit ad aliam se transferre  , et prima carere debeat, quam per superbiam spreuit, et repelli nichilominus a secunda, quam per auaritiam concupiuit. Quia igitur in tot abusionum enormitatibus et enormitatum abusionibus uirum apostatam et inutilem, rebellem et contumacem, diutius non debemus nec possumus sustinere, dicto archiepiscopo et uenerabilibus fratribus suis ac Bremensis Ecclesie suffraganeis, necnon et Osnaberiensi et Monasteriensi episcopis districte precepimus ut prefato Waldemaro firmiter ex parte nostra iniungant ut omni excusatione ac dilatione cessante infra mensem post commonitionem eorum iter arripiat ad sedem apostolicam accedendi, super excessibus  suis ueniam humiliter petiturus; alioquin ex tunc sublato cuiuslibet contradictionis et appellationis obstaculo depositum et degradatum auctoritate nostra ac omni ecclesiastico beneficio et officio denuntiare procurent eumdem, et faciant ab omnibus tanquam anathematizatum usque ad satisfactionem condignam arctius euitari, si tamen de tot et tantis peruersitatibus digne satisfacere sibi detur; inhibentes nichilominus uniuersis ne quis ei communicare uel fauere presumat, ita quod si qui uenire tentauerint in contrarium, laicos huiuscemodi excommunicationi subiectos et a Bremensi Ecclesia beneficium obtinentes, eo in perpetuum spoliatos, clericos autem omni ecclesiastico beneficio et officio destitutos auctoritate nostra denuntiare  procurent; ciuitatem uero seu castrum aut hominum quodcunque commune, si contra inhibitionem huiusmodi dicto Waldemaro presumpserit adherere, districtissime interdicto supponant, ita quod preter penitentias morientium et baptismata paruulorum nullum ibi diuinum officium nullumque celebretur ecclesiasticum sacramentum; quod si quis clericus ausus fuerit uiolare, ab omni ecclesiastico beneficio et officio deponant eumdem; si qui uero super re tam illicita iuramentum ei aliquod prestiterunt, denuntietur ab illis ad obseruationem illius penitus non teneri. Quia uero in memorata Bremensi Ecclesia electionem accepimus in discordia esse factam, dictis archiepiscopo et episcopis dedimus in mandatis ut tam his qui pro electione ipsa quam illis qui  fuerint contra eam apostolica auctoritate iniungant quatenus infra mensem post commonitionem eorum per se uel idoneos responsales uicem et potestatem aliorum habentes iter arripiant ad nostram presentiam ueniendi; ut premissa examinatione canonica, si predicta electio confirmanda fuerit, eius confirmationem obtineant, sin autem, cum consilio nostro ecclesie sue de persona idonea prouideant in pastorem. Quod si forsan ii qui se contra prefatam electionem opponunt uel ad nos accedere, sicut prediximus non curauerint infra mensem, uel iam dicto Waldemaro fauere tentauerint, denuntient eos extunc in electionis negotio partes aliquas non habere,  sollicite prouisuri ut hec omnia tam prompte quam efficaciter exsequantur que in uirtute Spiritus sancti sub obedientie debito illis iniungimus, exsequenda, districte precipientes ut si forsan, quod non credimus, quiuis eorum mandatum apostolicum non perfecerit, responsales idoneos infra mensem alium ad presentiam nostram dirigat, satisfacturus de contemptu per ipsos; qui et si hoc duxerit negligendum, rebellionem et contumaciam suam digna curabimus dante Deo castigatione punire. Hoc autem mandatum ita precepimus ipsos uniuersos implere ut illud sublato cuiuslibet contradictionis et appellationis obstaculo non solum simul omnes, sed etiam per se singuli exsequantur. Quocirca fraternitati tue per apostolica scripta precipiendo  mandamus quatenus cum ab ipsis uel eorum aliquibus tibi fuerit intimatum, Slewicensi Ecclesie sublato cuiuslibet contradictionis et appellationis obstaculo per electionem canonicam prouideri facias in pastorem.

Datum Ferentini, II Non. Nouembris, pontificatus nostri anno undecimo



CLXXIu. WASTINANO LINCOPENSI, ET SCARENSI EPISCOPIS. Ut Ericum inuasorem regni Succie compescant. 

Ad nostram noueritis audientiam peruenisse qualiter predecessores Erici, qui in regnum Suecie se uiolenter intrusit, illustris recordationis S. Suecie regis morte per quemdam ipsius camerarium procurata,  filium eius postmodum de unanimis populi uoluntate promotum non modicum de ipsis, quos suorum oblitus scelerum misericorditer receperat, confidentem, uiolatis fide ac iuramento quibus ei obligati fuerant, occiderunt. Tandem uero post interitum patris dicti Erici, qui prefatis regibus taliter interemptis regni gubernacula per uiolentiam occuparat, carissimus in Christo filius noster S. Suecie rex illustris, qui ad carissimum in Christo filium nostrum regem Danorum illustrem contingentem eumdem proxima consanguinitatis linea se contulerat, ad regni regimen est assumptus; qui super ipsius inuasoris regni sui filiis, quos uidebat puberes et omni auxilio destitutos, misericordi  compassione commotus, sibi eos in filios iniuriarum suarum immemor adoptauit, tanto eos fouens affectu quod, in multa familiaritate delectatus eorum, a presentia sua non sustineret absentes. Tanto itaque operi pietatis inuidens humani generis inimicus, seminatis inter ipsos et regem zizaniis per quosdam sue nequitie sectatores, eos ad machinandum in mortem regiam concitauit; quorum tandem tribus post detectum scelus eorum in prelio quod aduersus regem mouerant interemptis, dictus Ericus, qui congregata post tempora multitudine regni fines uiolenter intrarat, occurrens sibi cum suis, eodem rege fugato, regnum obtinuit, se rege  prefato ad dictum regem Dacie, comite uenerabili fratre nostro Upsalensi archiepiscopo, conferente. Cum igitur tum propter ecclesiarum destructionem et oppressionem etiam uiduarum, tum quia dictus rex sub Ecclesie Romane ac nostra protectione consistens, regno suo asseritur contra iustitiam destitutus hec non sint a nobis clausis oculis omittenda, presertim cum alium non inueniat ad quem pro iustitia obtinenda recurrat, fraternitati uestre per apostolica scripta precipiendo mandamus quatenus, dictum Ericum ut cum prefato rege componat, et regnum ipsum eidem, prout ad ipsum pertinet, dimittat in pace, monere diligentius et inducere procuretis. Alioquin eum ad hoc per censuram ecclesiasticam, sicut iustum fuerit, appellatione  remota cogatis; illud specialiter procurantes, ut prefato archiepiscopo satisfiat. Quod si non omnes, etc., duo uestrum, etc.

Datum Laterani, Idibus Nouembris, pontificatus nostri anno undecimo.



CLXXu. ARCHIEPISCOPO MEDIOLANENSI S.R.E. CARDINALI, ET YPORIENSI EPISCOPO ET DILECTO FILIO ABBATI DE TILIETO. Aduersus ciuitatem Placentinam. 

 Inter multiplices angustias et pressuras quibus in hoc mundi uespere sancta mater Ecclesia uehementer affligitur et uexatur, illud uehementius nos affligit et uexat quod ii qui tanquam filii, uberibus consolationis eius replentur, ei non solum in angustiis  non subueniunt, sed dolorem uulneribus eius addunt, et ab illis contempta quos materno nutrit affectu, uix iam inuenit qui misereatur ipsius ex omnibus caris eius; sed amici eius spreuerunt eam, et ei facti sunt inimici; sicut, quod dolentes recolimus, in episcopo Placentino et clero suo recenti et familiari docemur exemplo. Cum enim olim consules et consiliarii Placentini cum conciuibus suis, malignis seducti fallaciis, spretis quoque apostolice sedis monitis et mandatis molirentur matrem suam Placentinam Ecclesiam ancillare, sicque seipsos in seruitutem redigere, cum sequantur filii conditionem maternam iuxta legitimas sanctiones, nec metuerent propter Deum  nec propter homines erubescerent immanitatem illius tyrannidis exercere quam non exercuerunt in sacerdotes et leuitas illius temporis etiam Pharao rex Aegypti et rex Perside Artaxerses, qui non solum eis non imposuerunt onera, sed fecerunt alimenta de publico ministrari, prefati episcopus et clerus ipsius eligentes potius exsulare quam uidere mala sua pariter et sanctorum, exeuntes de ciuitate, puluerem de pedibus suis in testimonium excusserunt, et per totam prouinciam miserabiliter sunt dispersi. Sed laici suas indurantes facies supra petram, et non solum ad eorum mobilia manus extendentes sacrilegas, sed per iniquitatis  ministros uniuersos prouentus ecclesiasticos colligentes, pauperum substantias in usus illicitos conuerterunt. Quare in consules, consiliarios, et alios principales huius iniquitatis actores excommunicationis sententiam promulgauimus, et ciuitatem totam subiecimus ecclesiastico interdicto. Illorum uero calamitatibus et pressuris paterno compatientes affectu, et episcopo de nostris prouentibus congruos fecimus redditus assignari, et ab uniuersis clericis Lombardie tam ei quam clericis Placentinis honestissime prouideri, ita ut plerisque melius esset in alienis domibus quam in suis, et exsilium possent quasi pro patria reputare. Cumque memorati ciues in sua tandiu duritia perdurassent quod nos communicato fratrum nostrorum consilio decreuerimus  statuendum ut nisi ad mandatum Ecclesie infra mensem post susceptionem litterarum nostrarum redirent super iis pro quibus ecclesiasticam censuram incurrerant satisfactionem debitam impensuri, episcopali dignitate ipsorum ciuitas priuaretur, ac diecesis eius inter uicinos diuideretur episcopos, et bona mercatorum suorum, ubicunque inueniri possent, preceperimus detineri, tandem quia uel dedit eis uexatio intellectum, uel eorum corda splendor diuine gratie illustrauit, in manibus delegatorum nostrorum prestiterunt parendi nobis super iis omnibus corporaliter iuramentum, et sic ab excommunicationis et interdicti sententia meruerunt absolui. Qui tandem dilectos filios nobiles uiros Ub. uicecomitem et . . . ad sedem apostolicam  destinarunt; per quos gratanter et humiliter obtulerunt episcopo et quibusdam clericis Placentinis in nostra presentia constitutis se obligaturos eisdem uniuersa ciuitatis communia tandiu detinenda donec de ipsorum prouentibus recompensationem reciperent oblatorum, cum pecuniam non haberent quam pro ipsa possent recompensatione prestare. Sed episcopo et clericis hoc minime acceptantibus, dictis consulibus et ciuibus sub debito prestiti iuramenti precepimus ut de cetero contra tenorem Lateranensis concilii non grauarent episcopum uel clerum Placentinum exactionibus uel collectis; ac restituerent omnes fructus exstantes quos eis abstulerant uel fecerant a quoquam auferii.  Super aliis autem rebus ablatis condescendentes eisdem, precepimus ut tunc tria millia librarum illis redderent, et pro residuo, sicut obtulerant, eis communia obligarent donec ipsis esset plenarie satisfactum. Si uero modum istum minime acceptarent, eis sub eadem districtione precepimus ut summam pecunie pro rebus ablatis secundum estimationem factam infra sex menses cum integritate persoluerent, et possessiones quas habebant Ecclesie Placentine in eum statum reducere procurarent in quo fuerant tempore uiolentie irrogate, neque contra preceptum huiusmodi ui uel dolo aliquid aliquando attentarent. Alioquin, preter notam et noxam periurii, eos statuimus in priorem reduci sententiam, et in ipsos iuxta prelibatam formam  procedi. Restitutione igitur nouem millium librarum tum in pecunia, tum in aliis mobilibus a ciuibus plene facta, episcopus cum clero suo motu proprio, uel forsan alieno suasu, tanquam prodigus dispensator, suis ciuibus restituit uel potius largitus est uniuersa, eis existens nimium liberalis qui contra eum ualde fuerant insolentes. In quo, preter alias circumstantias, in hoc eum constat grauiter excessisse, quia cum a te, frater Yporiensis episcope, consilium habuisset ut ante restitutionem huiusmodi apostolicam sedem consuleret, ac responderit ipse tibi quod id a nobis sibi prohiberi credebat, in grauem apostolice sedis contemptum thesaurum ecclesiasticum in casu a canonibus non concesso ipse cum clero suo distraxit uel potius  dissipauit enormiter, illi uillico merito comparandus qui cum dissipasset domini sui bona, et non posset de ipsis reddere rationem, a sua exstitit uillicatione remotus. Enormiter quoque totam scandalizauit prouinciam, et exemplum perniciosum transmisit ad posteros, ac simul in unum et ipse perdidit et ab aliis perdi fecit operam et impensam. Cum igitur relatione multorum ad aures nostras hec iniquitas peruenisset, uolentes scire utrum episcopus cum clero suo clamorem qui ad nos uenerat opere compleuisset, uobis, fratres archiepiscope et episcope Yporiensis, et uenerabili fratri nostro Papiensi episcopo dedimus in mandatis ut super iis inquireretis plenius ueritatem, et eam nobis rescribere fideliter curaretis. uobis igitur cum eodem episcopo apud  Placentiam constitutis, per iuramentum episcopi et multorum aliorum certissime cognouistis quod inter clerum et laicos nullum prorsus colludium intercessit, licet episcopus cum suis fautoribus predicta, sicut premisimus, restituerit uel donauerit uniuersa. Quamuis ergo secundum iuris rigorem potuissemus prefatum episcopum ab omni officio ecclesiastico in perpetuum degradare, ut quibuscunque culpa fuit in scandalum, pena fieret in exemplum, memores tamen uerbi quod in litteris nostris ciuibus expressimus Placentinis, monendo et obsecrando, ut quod petebatur ab eis, nobis gratuita liberalitate donarent, sub spe non solum mercedis eterne ipsis a Domino conferende, uerum etiam premii temporalis  a sede apostolica concedendi, de quo, sicut accepimus, ipsi spem et fiduciam non modicam conceperunt, rigorem ita duximus temperandum, ut episcopus et alii ecclesiarum prelati huius iniquitatis auctores suspensi sint ab omni officio prelature, et tam ipsius episcopi quam aliorum beneficia clericorum, qui pecuniam uel pignora reddiderunt, in duas partes diuidantur equales; quarum una sibi pro sustentatione retenta, illis altera tribuatur a quibus exsilii tempore subsidia receperunt; ut cum persecutoribus suis liberales exstiterint, benefactoribus suis sint munifici uel inuiti. Fredentium uero Sancti Antonini canonicum et prefati episcopi capellanum, quem super iis apud ipsum episcopum didicimus multipliciter excessisse, ab officio ecclesiastico  precepimus manere suspensum. Prefatos autem ciues, quos constat non solum per iuramentum quod unus prestitit in animas aliorum, uerum etiam per iuramenta tam episcopi quam aliorum clericorum qui super hoc deposuere iurati, nullum adhibuisse dolum uel fraudem, imo nec promissionem nec spem sibi datam fuisse de restitutione pecunie uel pignorum facienda, super ablatorum restitutione, quam iniunximus eis ut clericis et ecclesiis exhiberent, credimus liberatos; saluo iure, si quod ecclesiis competit, ad repetendum thesaurum male distractum; eoque similiter saluo, ut nisi episcopus et clerus humiliter portent impositam sibi pro meritis disciplinam, aut si forsan ipsi ciues minus gratam haberent gratiam sibi factam, uel  scandalum non cessaret, neruum rigoris, quem non dissoluimus, sed infleximus, extendere ualeamus. Quocirca discretioni uestre per apostolica scripta precipiendo mandamus quatenus que a nobis sunt super iis prouida deliberatione statuta faciatis sublato cuiuslibet contradictionis et appellationis obstaculo per censuram ecclesiasticam inuiolabiliter obseruari, episcopum et clerum, si necesse fuerit, compellentes ut interposito iuramento medietatem suorum prouentuum ob causam predictam iuxta prouidentiam uestram distribuendam assignent. uos autem auctoritate nostra suffulti defectum eorum super iis a quibus suspensi sunt sublato cuiuslibet contradictionis et appellationis obstaculo suppleatis. Quod si non omnes iis exsequendis potueritis interesse,  duo uestrum ea nichilominus exsequantur.

Datum Laterani, X Kal. Decembris, pontificatus nostri anno undecimo.



CLXXuI. EPISCOPO BAIOCENSI. Respondetur ad eius consulta. 

 Cum in iure peritus existas, et copiam habeas peritorum, non possumus non mirari quod super quibusdam iuris articulis nos consulere uoluisti qui nichil aut modicum dubitationis continere noscuntur. Primus siquidem tue consultationis articulus continebat quod cuiusdam ecclesie decano defuncto, eiusdem loci capitulum sub hac forma in  septem ex ipsis canonicis compromisit, ut illum quem ex se uel ex aliis de gremio ipsius ecclesie omnes pariter uel maior eorum pars duceret nominandum, idem capitulum reciperet in decanum. Unde cum unus ex illis septem a tribus ipsorum, et alius, qui non erat de numero eorumdem;  in decanum fuerint nominati, a nobis tua fraternitas requisiuit uter eorum assumi debeat a capitulo in decanum. Super quo tibi taliter respondemus, quod is qui, de numero septem a tribus eorum dignoscitur nominatus, iuxta compromissi tenorem debet in decanum assumi, dummodo electioni de se facte consentiat et aliquid canonicum non obsistat  .  Preterea quesiuisti, cum tibi ab aliquo sub hac forma mandatur: Auctoritate qua fungor iniungo ut talem denunties excommunicationis sententie subiacere, ac tibi super mandato apostolico hesitanti ab aliquo non fit fides, an mandatum huiusmodi exsequi tenearis. Super quo huiusmodi tibi damus responsum, quod nisi de mandato sedis apostolice certus exstiteris, exsequi non cogeris quod mandatur. Contigit insuper quod cum quidam post appellationem ad nos legitime interpositam fuerit excommunicatione notatus, et super absolutione sua per nuntium ad certos iudices nostras litteras impetrauit, postquam littere fuerunt obtente, sed priusquam fuissent iudicibus presentate, pro alia causa fuit uinculo excommunicationis astrictus.  Unde responso nostro postulas edoceri an iidem iudices cognoscere ualeant de anathematis sententia secundo loco prolata. Super quo fraternitati tue duximus respondendum quod iurisdictio iudicum eorumdem ad cognoscendum de predicta sententia extendi non debet, cum eo tempore quo ad eos littere nostre obtente fuerunt, eadem sententia minime lata fuerit, nec de ipsa etiam cogitatum.

Datum Laterani, X Kal. Decembris, pontificatus nostri anno undecimo.



CLXXuII. FLORENTINO EPISCOPO, ET ABBATI SAXIuIuI, ET PRIORI CAMALDULENSI. Eis committitur uisitatio monasteriorum Tuscie. 


Cum ex apostolice seruitutis officio in uinea Domini Sabaoth, cuius custodia disponente Domino nobis dignoscitur esse commissa, exstirpare nociua et plantare utilia teneamur, nec hoc possimus implere ubilibet per nos ipsos, ad huius sollicitudinis ministerium illos aduocamus interdum quos ad hoc idoneos reputamus. Cum igitur inter ceteros prelatos Tuscie geramus de uobis fiduciam pleniorem, super omnibus monasteriis tam in Tuscia usque uiterbium et Reate quam etiam in Marchia constitutis committendas uobis duximus uices nostras. Quorcica discretioni uestre per apostolica scripta mandamus quatenus omnes pariter uel duo saltem ex uobis, si quando quisquam uestrum nequiuerit  interesse, cum sociorum et euectionum numero moderato eadem monasteria uisitantes, corrigatis appellatione remota que fuerint corrigenda, statuentes in eis que saluti et honestati uideritis expedire. Illam autem maturitatem et temperantiam in exsequendo uisitationis officium obseruetis ut ii ad quos uos declinare contigerit non minus in uestro recessu gaudeant quam accessu.

Datum Laterani, uII Kal. Decembris, pontificatus nostri anno undecimo.



CLXXuIII. TERRACONENSI, BRACARENSI, ET COMPOSTELLANO ARCHIEPISCOPIS. Non licere fratribus S. Ioannis Hierosolym. transire ad Cistercienses. 


 Licet quibusdam monachis et canonicis necnon Hospitalariis et Templariis a sede apostolica sit indultum ne postquam aliquis professus fuerit apud eos, ad alium locum possit ipsis inuitis arctioris etiam religionis obtentu transire, ut unusquisque secundum Apostolum in ea uocatione permaneat in qua dignoscitur esse uocatus, quia tamen ubi Spiritus Dei est, ibi libertas, et qui spiritu Dei aguntur, non sunt sub lege, quia lex posita non  est iusto, ea ratione uidetur hoc illis fuisse concessum ne quis ex temeritate uel leuitate in iacturam et in ruinam sui ordinis sub pretextu maioris religionis ad alium ordinem transuolaret, sicut frequenter a multis constat esse presumptum, non quidem ut ei transeundi licentia denegetur qui eam cum humilitate ac puritate duxerit postulundam, quatenus non ficte, sed uere, ad frugem melioris uite ualeat transmigrare. Talis ergo postquam a prelato suo transeundi licentiam postulauerit, ex lege priuata, que publice legi preiudicat, absolutus, libere potest sanctioris uite propositum adimplere, nonobstante proterua indiscreti contradictione prelati, qui priuilegium meretur amittere cum concessa sibi abutitur potestate; cum et Romanus  pontifex, qui supremam obtinet in Ecclesia potestatem, archiepiscopis et episcopis cedendi licentiam ex iusta causa petentibus sine difficultate concedat. Quocirca nouerint uniuersi quibus huiusmodi priuilegium est concessum se ad concedendum transeundi licentiam taliter postulantibus de iure teneri, quia sicut subditus a prelato cum humilitate ac puritate debet transeundi licentiam postulare, ne bonum obedientie contemnere uideatur, sic profecto prelatus subdito sine difficultate ac prauitate debet  transeundi licentiam indulgere, ne uideatur propositum impedire diuinitus inspiratum. Si uero probabiliter dubitetur utrum quis uelit ad ordinem arctiorem an laxiorem ex caritate an  ex temeritate transire, superioris est iudicium requirendum, ne forte angelus Satane in lucis angelum se transformet; illa semper regula inuiolabiliter obseruata. ut nullus absque licentia Romani pontificis presumat occasione quacunque deserere presulatum, quoniam sicut maius bonum minori bono preponitur, ita communis utilitas speciali utilitati prefertur; et in hoc casu recte preponitur doctrina silentio, sollicitudo contemplationi, et labor quieti. Ad quod utique designandum unigenitus Dei Filius iehsu Christus non de Rachele secundum carnem natus est, sed de Lia; nec legitur eum  in domum suam Maria excepisse, sed Martha, unde quandiu potest episcopus preesse pariter et prodesse, non debet cedendi postulare licentiam aut etiam obtinere. Sane dilecti filii fratres Hospitalis Hierosolymitani in partibus Hispanie constituti graui nobis conquestione monstrarunt quod quidam fratres eorum, qui administrationem et magistratum habuerant in domibus Hospitalis, et alii eiusdem ordinis, cum mandatum aliquod recipiunt a magistris quod sibi non placeat aut durum etiam uideatur, se ad ordinem Cisterciensem transferunt, et sic domus Hospitalis bonis suis multoties spoliatur. Quia uero eorumdem fratrum grauamen clausis non possumus oculis pertransire, dilectis filiis uniuersis abbatibus Cisterciensis ordinis in Hispania  constitutis nostris litteris dedimus in preceptis ut que premissa sunt diligenti meditatione pensantes, procurent eadem firmiter obseruare, prouisuri attentius ut quod sibi fieri nolunt, minime faciant fratribus antedictis. Quocirca fraternitati uestre per apostolica scripta mandamus quatenus si dicti abbates mandatum nostrum neglexerint adimplere, uos memoratos fratres contra premissorum tenorem non permittatis aliquatenus molestari, quinimo tam recedentes fratres quam illos qui eosdem contra premissam formam recipere forte presumpserint, ut ab huiusmodi presumptione desistant per censuram ecclesiasticam appellatione postposita compellatis. Quod si non omnes, etc., duo uestrum, etc.

Datum Laterani, uI Kal. Decembris, anno undecimo.



CLXXIX. ARCHIEPISCOPO NEOPATRENSI, ET EPISCOPO DAuALIENSI, ET ABBATI SANCTI LUCAE NIGRIPONTENSIS DIeCESIS. Scribitur pro Theodoro episcopo Nigripontensi. 


Sua nobis uenerabilis frater noster Theodorus episcopus Nigripontis fecit conquestione monstrari quod licet coram dilecto filio Benedicto tituli Sancte Susanne presbytero cardinale tunc apostolice sedis legato sacrosancte Romane Ecclesie canonicam obedientiam promiserit exhibere prestito iuramento, et idem legatus episcopatum ipsum auctoritate qua fungebatur confirmarit eidem, archiepiscopus  tamen Atheniensis metropolitanus ipsius, occasione assumpta ex eo quod idem inungi nolebat iuxta consuetudinem Latinorum  , presertim cum idem archiepiscopus mandatum super hoc non haberet apostolicum speciale, ipsum pro sue uoluntatis arbitrio presumpsit destituere, iuris ordine pretermisso, et alium in episcopum loci eiusdem eligi fecit in eius preiudicium et grauamen. Cum igitur dictus episcopus tam nobis quam ipsi archiepiscopo paratus sit, sicut asserit, canonicam obedientiam exhibere, discretioni uestre per apostolica scripta mandamus quatenus, si est ita, ipsum  ad episcopatum predictum mediante iustitia sublato cuiuslibet appellationis obstaculo restitui faciatis, nec permittatis eumdem super eo indebite molestari, contradictores per censuram ecclesiasticam compescentes. Quod si non omnes, etc. Duo uestrum ea, etc.

Datum Laterani, uI Idus Decembr., pontificatus nostri anno undecimo.





CLXXX. LITTERAE PHILIPPI REGIS FRANCORUM AD DOMINUM PAPAM. De causa diuortii.

Sanctissimo Patri et domino carissimo Innocentio Dei gratia sacrosancte Romane et uniuersalis Ecclesie summo pontifici Philippus eadem gratia  Francorum rex salutem et tam debitam quam deuotam in omnibus reuerentiam.

Paternitati uestre, de qua plene confidimus, preces affectuosas ex toto cordis affectu porrigimus quatenus uiro uenerabili domino Guale legato uestro, qui est in terra nostra, detis potestatem separandi matrimonium nostrum appellatione remota, siue per affinitatem, siue per maleficium, siue intrando religionem, siue alio quocunque modo rationabili per quem solet separari matrimonium tempore uestro et temporibus antecessorum uestrorum, et leuiorem dispensationem quam poteritis erga nos, si placet, faciatis. Super iis autem et super aliis fideli et familiari clerico nostro Guidoni de Atheiis latori presentium ex parte nostra indubitanter credatis.



CLXXXI. CHARISSIMO IN CHRISTO FILIO PHILIPPO ILLUSTRI REGI FRANCORUM. Responsoria epistole superioris. 


Super causa coniugii alias tibi litteras satis prolixas dirigimus, que pro maiori parte utriusque partis continent rationes, hac presertim ex causa, ut illis inspectis deliberes cum uiris prudentibus, qui non minus respiciant ad iustitiam quam personam, utrum expediat tibi super ipsa causa subire iudicium, quod exerceri quidem oportet sine omni acceptione persone. Nos autem, qui et tuam secundum animam desideramus salutem, et tuum secundum corpus zelamur honorem, hoc tue regali prudentie  recta fide consulimus et suggerimus intentione sincera, quatenus non solum inclines animum, sed etiam cogas ipsum tanquam rex fortis et prudens, qui tuo quoque debes animo dominari, ad exhibendum carissime in Christo filie nostre Ingeburgi regine Francorum uxori tue coniugalem affectum, quod quidem si feceris, nos apud Deum tibi uolumus esse sponsores quoniam et in presenti et in futuro ipse tibi mercedem retribuet supra merita insperatam.

Datum Laterani, uII Idus Decembris, pontificatus nostri anno undecimo.



CLXXXII. EIDEM. Super eadem materia. 


 ueniens ad apostolicam sedem dilectus filius Guido nuntius tuus regias nobis litteras presentauit, petens ex parte tua suppliciter uiua uoce ut carissima in Christo filia Ingeburgi regina Francorum uxore tua sponte ad religionis propositum transeunte ac publice confitente in loco securo, sicut legatus noster statuerit, teque iurante quod eam carnaliter non cognoueris, liceat tibi aliam ducere in uxorem; quia, sicut felicis memorie Alexander papa predecessor noster respondit  , licet in Euangelio Dominus dixerit non licere uiro  uxorem suam nisi ob causam fornicationis dimittere, intelligendum est tamen secundum sacri expositionem eloquii de iis quorum matrimonium est carnali copula consummatum, sine qua matrimonium consummari non potest; et ideo si non est a uiro suo cognita mulier, licitum ei est ad religionem transire  , sicut idem alibi dicitur, quod post legitimum de presenti consensum licitum est alteri coniugum eligere monasterium, etiam altero repugnante, quemadmodum quidam sancti de nuptiis uocati fuerunt, dummodo carnalis commistio non fuerit subsecuta, et alteri remanenti, si commonitus continentiam seruare noluerit, licitum esse uidetur ut ad secunda possit uota transire; quia cum non fuissent una caro simul effecti, satis potest  transire unus ad Deum et alter in seculo remanere. Cum igitur hanc solam causam assignet, quod si mulier per commistionem carnalem non est effecta una caro cum uiro, eo etiam repugnante ad religionem ualeat transmigrare, nullam aliam circumstantiam allegando, patet profecto quod existente causa, subsequi potest effectus, presertim cum sicut commistio sexuum designat unionem inter uerbum et humanam naturam, quia uerbum caro factum est et habitauit in nobis, sic animorum consensus significat caritatem inter Deum et iustam animam, quoniam qui adheret Deo, unus spiritus est cum eo; et ideo sicut uinculum unionis inter uerbum et humanam naturam separari non potest, sic uinculum coniugale inter uirum et uxorem eis  uiuentibus non potest dissolui postquam per commistionem sexuum effecti sunt una caro; sed sicut glutinum caritatis inter Deum et animam sepe dissoluitur, ita coniugalis potest connexio separari quando solus inter coniuges consensus exstitit animorum, propter illud quod inquit Apostolus, protoplasti uerbum exponens dicentis, Erunt duo in carne una: Hoc autem dico magnum sacramentum in Christo et in Ecclesia . Porro cum ueritas ipsa, que Deus est, non per apostolum uel prophetam, sed per se ipsam in Euangelio suo dicat: Quod Deus coniunxit homo non separet ; et:  uir non dimittat nisi propter causam fornicationis uxorem , non est a nobis extendenda licentia ut causa religionis uir ab uxore uel uxor a uiro discedat, nisi quantum exempla sanctorum et Patrum statuta declarant, ne humana presumptio constitutionem diuinam transgredi uideatur. Profecto legimus quosdam sanctos ex ipsis nuptiis ad eremi solitudinem et peregrinationis pauperiem euolasse; quorum exemplo forte commoniti quidam predecessores nostri dixerunt quod desponsatam puellam non licet parentibus alii uiro tradere, monasterium tamen eligere sibi licet, et decreta legalia desponsatam, si conuerti uoluerit, nullo censuerunt damno mulctari  , quamuis exempla paucorum communem legem non faciant, presertim illorum  qui creduntur ab inspiratione diuina fecisse, cum de nuptiis uocati legantur; quoniam, ut inquit Apostolus: Ubi Spiritus Dei est, ibi libertas , et qui Spiritu Dei aguntur, non sunt sub lege. Prefata uero decreta non de coniugibus sed de sponsis quidam intelligi uoluerunt, sicut ipsorum uerba demonstrant, que non coniugatam sed desponsatam appellant. Sed nec ex predictis decretis uel exemplis colligitur quod alterutris coniugum, si tales etiam coniuges reputentur, ad religionis propositum transeuntibus, reliqui ad copulam transierint coniugalem, nisi quod prefatus Alexander Papa legitur  cuidam episcopo de quadam muliere mandasse quod si uir eius eam carnaliter non cognouerat,  et ipsa uellet ad religionem transire, sufficientem ab ea cautionem reciperet, ut uel ad religionem transiret, uel ad uirum suum infra duorum mensium spatium accedere procuraret. uerum utrum intentio tua, fili carissime, infra hos limites concludatur quos exempla sanctorum uel Patrum decreta prefigunt, diligenter oportet aduerti; ne si fuerit in hoc casu, quod Deus auertat, erratum, nobis ac tibi grande periculum et graue scandalum oriatur. Manifestum est enim quod ad predictam reginam coniugem tuam aliquoties accessisti ut carnaliter eam cognosceres, diligentem ad hoc operam impendendo; cui licet te asseras non potuisse carnaliter commisceri, fortasse tamen in ipso tali commercio aliquid circa eam extraordinarie peregisti.  Nunc autem etsi necessaria sibi facias congrue ministrari, quantum ad uictum pertinet et uestitum, ipsam tamen in arcta facis custodia detineri, ut de suis neminem secum habeat marem aut feminam, nec etiam ipsa palatium in quo tenetur possit exire, neque quisquam ad eam sine tuo speciali mandato infra ipsum palatium possit intrare; quam hoc modo detentam multifariam induci fecisti per inductores utique multiformes, multis et magnis promissis muneribus, ne dicamus comminationibus intentatis, ut habitum religionis assumat et se dicat a te cognitam non fuisse, ut sic aliam tibi copulare possis uxorem; quamuis ipsa legatis  nostris confessa fuerit in iudicio quod tu eam carnaliter per commistionem sexuum cognouisti, et hoc ipsum nobis multoties intimauerit, quasdam nobis ante triennium patentes litteras suo sigillo munitas in testimonium destinando, in quibus constantissime profitetur quod tu eam carnaliter cognouisti, et si forte contrarium confiteretur aliquando, nunquam contrarie confessioni credamus, quia confessionem huiusmodi extorqueret ab ea uel metus pene uel studium euadendi, sicut in simili casu Teberga regina legitur contra Lotharium regem olim sancte memorie Nicolao pape predecessori nostro scripsisse. Ex premissis uero decretis uel exemplis propositis haberi non potest quod ii qui causa religionis suas deseruerunt uxores, ad illas intrauerint.  Tu autem ad predictam coniugem tuam non solum intrasti, sed ut carnaliter ipsam cognosceres diligentem operam impendisti. Nullus illorum uxorem induxit ut ad religionem transiret, quatenus ipse ad aliud coniugium transuolaret. Tu uero non solum ad hoc prefatam induxisti reginam, uerum etiam multis promissionibus prouocasti; quinimo iuramentum ab illa ut hoc ageret accepisti, mille libras annui redditus pollicendo. Nullus illorum uel modico tempore in custodia coarctauit uxorem. Tu autem per octo iam annos prefatam reginam in arcta fecisti custodia detineri. Quinimo cum illi legantur transisse de nuptiis, uel alii transire uoluerint antequam ad nuptias peruenissent, hec post sextum  decimum annum a contracto coniugio transire monetur, utinam non cogatur! A nullo illorum uxor coniugale debitum postulauit. A te uero memorata regina frequenter exegit, sed illud ei reddere denegasti. Nullius illorum uxor se cognitam dixit ab ipso. Sepefata uero regina constanter asseruit, etiam in iudicio, quod tu eam carnaliter cognouisti. Unde si nunc contrarium fateretur, non esset eius simplici uerbo credendum, cum et de his qui causa frigiditatis affirmant se non potuisse ad inuicem commisceri beatus Gregorius papa  statuerit ut eorum uterque septima manu propinquorum tactis sacrosanctis reliquiis dicat iureiurando quod nunquam permistione carnis coniuncti una caro effecti fuissent. Quanto magis ergo illa prestare debet  simile iuramentum que nimio tedio uidetur affecta, ut non dicamus, correpta timore, seducta consiliis, uel illecta promissis. uides ergo, fili carissime, quod circa prefatam reginam longe amplius processisti quam secundum exempla proposita uel premissa decreta fuerit processum ab aliquo qui causa religionis suam deseruerit uxorem, uel cuius uxor ob causam eamdem reliquerit suum uirum. Nec putes quod ista dicamus quasi circa te nimium uelimus exercerc rigorem, cum ex comparatione similis facti possis aduertere nos erga te magne benignitatis gratiam impendisse. Tempore quippe prefati predecessoris nostri Nicolai pape memoratus  Lotharius rex, non minimus, sed maximus inter reges. Thebergam uxorem suam propria temeritate dimisit, et superduxit Gualdradam, faciens illam in arcta custodia detineri et istam regali honore tractari. Cumque prefato predecessori nostro suam illa querelam deponeret, inter cetera libellum appellatorium destinauit, in quo non quidem adhuc confessam, sed cogi se ut contra se falsum diceret crimen innotuit, subiungens quod si amplius foret compulsa, sciretur quod non ueritate, sed timore mortis, et euadendi studio, quia non posset aliter, diceret quod rex uellet. Ex iis potes et debes aduertere quantum tue magnificentie curauerimus et in uerbis et in factis deferre. Predictus enim predecessor superinductam Gualdradam pellicem  Lotharii appellabat; nos autem superinductam a te nunquam appellauimus tuam pellicem, sed nobilem mulierem. Ille prefatum Lotharium non appellabat simpliciter regem, sed si rex ueraciter dici posset qui nullo salubri regimine appetitus corporis refrenabat. Nos autem te non solum regem simpliciter appellauimus, sed catholicissimum principem et christianissimum regem. Ille duos archiepiscopos, Coloniensem uidelicet et Treuerensem, deposuit pro eo quod iniustam sententiam in causa coniugii protulerunt. Nos autem nec unum archiepiscopum deposuimus, Remensem uidelicet, auunculum tuum, qui sententiam diuortii seu potius ludibrii fabulam promulgauit. Ille Lotharium regem et superinductam  Gualdradam excommunicationis mucrone percussit. Nos autem, etsi protulerimus sententiam interdicti, non quidem in totum regnum, sed in partem aliquam regni tui, non tamen te uel superinductam excommunicationi subiecimus, sed nec illi uel tibi officia diuina subtraximus uel ecclesiastica subduximus sacramenta. Licet etiam te sepissime monuerimus ut prefatam coniugem tuam debite restitueres libertati et regali faceres honorificentia pertractari, nondum tamen ad hoc apostolica te compulimus potestate; sed nec ad reddendum ei debitum coniugale sepissime postulanti adhuc ecclesiastica censura compulimus, multoties commonitum diligenter. Putasne, magnifice rex, quod, etsi prefatus predecessor noster prestantior nobis fuerit merito et  scientia, nos eo simus officio et potestate minores, ut quod ille iustitie zelo succensus erga tantum regem egisse dignoscitur, nos erga te pari zelo succensi agere non possimus, uel amodo minus iuste agere ualeamus quod hactenus forte plus iusto distulimus exercere? Ut autem cognoscas affectum dilectionis et gratie quam erga te gerimus, ecce temperato rigore mandamus dilecto filio Guale Sancte Marie in porticu diacono cardinali apostolice sedis legato quatenus, quemadmodum per regias litteras postulasti, ut tuis uerbis utamur, appellatione remota procedat super negotio matrimonii, siue de affinitate, siue de maleficio  , siue de religionis  proposito, siue alio quocunque modo rationabili per quem solent matrimonia separari, causa fuerit proposita coram eo; ita uidelicet ut licet huiusmodi uariatio sit suspecta, modo de affinitate, modo de maleficio, modo de religione proponere, seu quolibet alio indistincte ad coniugium dirimendum, si tamen ad questionem affinitatis uolueris habere recursum, formam obseruet quam super eodem articulo aliis legatis duximus prefigendam; si uero causam uolueris prosequi maleficii, formam sequatur sibi prefixam. Quod si de proposito fuerit religionis agendum, idem legatus et prescripta prudenter attendat et proponenda consideret diligenter; ac demum si de partium processerit uoluntate, causam in quolibet casu canonico fine decidat,  uel ipsam sufficienter instructam ad nostrum remittat examen, prefigens partibus terminum competentem quo per responsales idoneos nostro se conspectui representent iustam auctore Deo sententiam recepture: illo semper in omnibus obseruato, ut prefate regine omnimoda prouideatur libertas, quemadmodum in simili casu iamdictus predecessor noster Nicolaus constituit ita dicens: Siue de coniugii federe, siue de adulterii crimine sit iudicium agitandum, nulla patitur ratio Tebergam cum Lothario inire posse certamen, nisi prius ad tempus sue reddita fuerit potestati, et consanguineis prius libere sociata. Inter que locus est etiam prouidendus in quo nulla uis multitudinis formidetur, ne sit difficile  testes producere uel ceteras personas que tam a sanctis canonibus quam a uenerandis Romanis legibus in huiusmodi controuersiis requiruntur  . Ecce, fili carissime, non de corde nostro noua uerba confingimus, sed de iure canonico authentica producimus instituta, sicut uiri prudentes te poterunt plenius edocere. Quocirca regalem prudentiam rogamus attentius et monemus quatenus et quid liceat et quid deceat et quid etiam expediat in hoc agi negotio solerter attendas, ab illis auertens auditum qui caput tuum oleo peccatoris impinguant: quoniam, ut diuinis uerbis utamur, qui beatum te dicunt, ipsi te decipiunt, illud tibi sub obtentu diuini iudicii pro tuorum remedio peccatorum in uirtute Spiritus sancti mandantes, quatenus prefatam reginam in  nullo permittas offendi uel ad aliquid inuitam compelli, sed eam et debita facias libertate potiri et regali honorificentia pertractari; ne, si secus feceris, quod non credimus, indignationem diuinam et apostolicam merearis, et preter grandem offensam, grauem quoque penam incurras, tuaque nouissima primis et mediis huius peccati merito non concordent.

Datum Laterani, u Idus Decembris, pontificatus nostri anno undecimo.



CLXXXIII. DILECTO FILIO GUALAE SANCTAE MARIAE IN PORTICU DIACONO CARDINALI, APOSTOLICAE SEDIS LEGATO. Super eodem. 


Super causa coniugii carissimo in Christo filio nostro Philippo regi Francorum illustri scribimus in hunc modum: ueniens ad apostolicam sedem dilectus filius Guido nuntius tuus, etc., ut in alia usque in finem. Ideoque discretioni tue, fili legate, per apostolica scripta precipiendo mandamus quatenus secundum formam prescriptam preuia ratione procedas.

Datum Laterani, etc.



CLXXXIu. MAGUNTINO ET MAGDEBURGENSI ARCHIEPISCOPIS. De matrimonio regis Bemie. 


Olim per litteras a uenerabili fratre nostro Auelbergensi episcopo et dilecto filio abbate in Sichem nobis destinatas accepimus quod cum O.  illustrem regem Bemie super causa matrimonii que uertitur inter ipsum et nobilem mulierem A. sororem marchionis Misnensis auctoritate tam nostra quam legatorum nostrorum peremptorie citauissent, parte mulieris ipsius in eorum presentia comparente, idem rex contumaciter se subtraxit. Cum autem ab eiusdem mulieris fuisset parte propositum quod memoratus rex B. presbyterum, quem prefati iudices cum litteris citatoriis miserant ad eumdem, capi  fecerat et arcte custodie mancipari, ac iidem iudicis post peremptoriam diem biduo exspectassent si forsan aliquis pro prefato rege in eorum presentia compareret, quia demum iam die tertia probato per testes idoneos quod peruenerant littere citationis ad ipsum, suam manifeste contumaciam cognouerunt, excommunicationis in eum sententiam protulere. Cum igitur dictus rex diceretur recusasse predictos iudices ut suspectos, uenerabili fratri nostro Hostiensi episcopo et dilecto filio Leoni tituli Sancte Crucis presbytero cardinali, quibus tunc fuerat pro causis imperii ac Ecclesie ad partes illas officium legationis iniunctum, dedimus in mandatis quatenus iuratoria cautione ab ipso rege recepta  quod iuri pareret, beneficium impenderent absolutionis eidem, et inquirerent, si tamen possent ad hoc intendere, per se ipsos, uel facerent per aliquos idoneos uiros inquiri utrum predicti iudices ab ipso possent rationabiliter recusari: quod si forent rationabiliter recusati, audirent causam uel facerent audiri appellatione remota, ita quod cum esset usque ad sententiam in ipsa processum, nobis remitteretur instructa, prefixo partibus termino competente quo se per procuratores idoneos nostro conspectui presentarent iustam auctore Deo sententiam recepture; alioquin partes ad priorum iudicum remitterentur examen. uerum quoniam ipsi legati, propter  miserabilem illum euentum qui rerum statum inopinata morte principis immutauit, de arrepto legationis itinere recedentes, iis intendere nequiuerunt, fraternitati uestre per apostolica scripta mandamus quatenus absoluto, prefato rege secundum formam prescriptam, inquiratis sollicite per uos ipsos utrum iudices antedicti possint ab eo rationabiliter recusari, et in ceteris mandatum apostolicum, quod predictis fuit legatis iniunctum, sublato cuiuslibet contradictionis et appellationis obstaculo exsequi procuretis.

Datum Laterani, III Idus Decembris, pontificatus nostri anno undecimo.



CLXXXu. UNIuERSIS CHRISTI FIDELIBUS PER LOMBARDIAM ET MARCHIAM CONSTITUTIS. De succursu terre sancte. 


Utinam Dominus et nobis efficacem sermonem et uobis ac aliis perfectum largiretur auditum; ut quod de celestis regis obsequio suademus, saltem per parabolam inducamini regis temporalis implere, qui cum seruorum suorum culpa regnum proprium amisisset, ad recuperationem ipsius auxilium sepe flagitauit eorum; quibus ei non solum illud impendere contumaciter recusantibus, quinimo manus suas conuertentibus hostiliter in se ipsos, ipse demum propria recuperauit potentia regnum suum. Num igitur quis ex uobis tam misericors est uel demens qui si uice regis huiusmodi fungeretur, accepto  tempore iustitiam iudicandi seruos tales, tanquam regios proditores et perfidos infideles, exsilio uel incendio, suspendio, siue forsan alio duriori supplicio non puniret, ut malis male perditis, in eorum bona fideles alios subrogaret? Porro si sic rex faceret temporalis, qui solum in corpore potestatem haberet, quanto magis Dominus iehsu Christus rex regum et Dominus dominantium, qui et corpus et animam nobis contulit, et utrumque potens est mittere in gehennam ingratitudinis uitio et uelut infidelitatis crimine suos seruos poterit condemnare, si ei de terra quam pretio sui sanguinis comparauit, ob culpam profecto non suam, sed ipsorum, eiecto, ad illam recuperandam neglexerint subuenire. Ecce ipse de sua hereditate  pro nostris iniquitatibus pulsus exsulat, ecce ad suam subuentionem auxilium nostrum quasi exheredatus implorat, nec est qui uel foueat exsulem uel adiuuet implorantem. Expansis in cruce brachiis iteratam quasi crucifigentium se nobis insinuat contumeliam, et pene penitus nullus est qui ad eius debita moueatur deuotione uindictam. Transfigitur lancea latus eius, manus et pedes clauis crudelibus configuntur, et neminis fere pectus compassio crudelitatis tante transuerberat ut mortem sibi retributurus, quam tribuit illi pro ipso, in adiutorium eius exsurgat. Aggrauata sunt etenim corda omnium, et eo iam fere spiritum emittente uoce magna, qua  clamat, nequeunt excitari. O quam omnes sine pietate sunt facti et in crudeles uniuersi mutati, quandoquidem puerpera uirgo de paupere presepii diuersorio cum puero uagiente depellitur, et a nullo sibi debito humanitatis studio subuenitur! ue genti peccatrici, ue populo pleno peccatis! uere animi duri es, et erea tua frons, ac neruus ferreus ceruix tua. Dominus qui te fecit, et non solum tibi tribuit id quod habes, sed etiam et quod es, ceditur et conspuitur, blasphematur et flagellatur, quin potius iam cunctis ludibriis et suppliciis, que sustinuit corporaliter, spiritualiter innouatis, non solum ad crucem usque deducitur, imo ipsa sibi etiam crux aufertur, in hoc rabie modernorum crucifixorum ueterum tyrannidem excedente quod cum illi nichil  in cruce dimisissent eidem, isti nec crucem; et tu tantam tui dissimulas ignominiam Creatoris. Heu seruos ingratos! heu famulos indeuotos, qui cum celi ac terre Dominus ad recuperandum proprium patrimonium, non suis, sed eorum culpis amissum, adiutorium implorat ipsorum, non solum illud impendere damnabiliter sibi renuunt, uerum etiam in se ipsos hostiliter arma conuertunt! Proh dolor! quis furor est, et que licentia tanta ferri domesticorum cruorem per ciuilia bella condere, ac perfidas et perferas nationes de Christi sinere patrimonio triumphare! Nunquid abbreuiata et paruula facta est manus eius, ut non possit redimere, aut non est uirtus ad liberandum in ipso? Nonne ipse, qui malefaceret in sua increpatione desertum, indueret  celos tenebris, et saccum poneret operimentum eorum, funiculum hereditatis sue in solo posset oris sui uerbo saluare? Deus siquidem sempiternus Dominus, qui terminos terre creauit, qui dat lapso uirtutem, et iis qui non sunt fortitudinem et robur multiplicat, non deficiet nec etiam laborabit quin orientalem prouinciam quando uoluerit et sicut uoluerit de manibus eruat impiorum; sed in occupatione ac detentione ipsius peccata nostra sic forsitan punienda preuidit ut pena ipsa impenitentibus maiorem uerteretur in culpam et penitentibus proficeret ad coronam; ut unde contumacium aggrauaret excessus, inde remitteret humiliantium se reatus. Sciens etenim quod diligentibus se omnia cooperantur  in bonum, non ut scientiam sibi per experientiam compararet, cum uniuersa nouerit et preuiderit ab eterno, sed ut nos de uirtute uel infirmitate nostra redderet certiores, et daret intelligi plenius qui sunt eius, salutifere crucis signum, in quo ipse salus nostra pependit, et terram natiuitatis sue, quam proprio sanguine consecrauit, capi ab inimicis fidei Christiane permisit, si quem forsan tangeret eius iniuria, si quem zelus diuine legis accenderet, et ad uindicandam crucis iniuriam excitaret. Dormiebant etenim somnum suum omnes uiri diuitiarum, dormiebant, et in suis uoluntatibus ac uoluptatibus dormitabant, cum factus est repente de celo sonus de inopinato Christi hereditatis excidio, non solum excitans dormientes, sed uniuersos Christianorum  fines concutiens; ut quia nullus de Dei potentia dubitabat, id singuli suis criminibus imputarent, et sic saltem reuerterentur ad Dominum, et de suis peniterent excessibus qui prius in cordibus suis dixerant: Non est Deus . Cum igitur Dominus in hoc forsan occasionem nobis uoluerit prestare salutis, imo saluationis causam prebere, uniuersitatem uestram monemus attentius et exhortamur in Domino, ac in remissionem uobis iniungimus peccatorum, quatenus, ante oculos cordis habentes exsilium crucifixi, qui potentes sunt prelium Domini preliari, et crucem et arma capessant; qui uero non sunt habiles ad pugnandum, in expensis suis secundum proprias facultates aliquos dirigant bellatores, nec sit qui se ab huiusmodi obsequio subuentionis  excuset quin aliquid saltem modicum uel unum nummum imperialem propter hoc deuote ac libenter impendat, cum ad mercandum regnum celorum interdum calix sufficiat aque frigide, ac pauper mulier in gazophylacium duo minuta mittendo laudetur plus ceteris obtulisse. Proinde, karissimi filii, dum communis instat necessitas, simultates domesticas deponatis, et operam quam essetis bellis aut guerris mutuis impensuri, in terre sancte uos iuuet auxilium exercere, que pro peccatis nostris uiris et uiribus, operatoribus et opibus destituta in tanta necessitate consistit in quanta prorsus ab initio sue uisitationis nequaquam nescitur exstitisse. Ut autem de uestra iam quasi retributione securi laborem tam sanctum confidentius assumatis, de  Dei omnipotentis misericordia et beatorum apostolorum Petri et Pauli auctoritate confisi, ex illa quam nobis Deus, licet indignis, ligandi atque soluendi contulit potestate, omnibus qui laborem huius itineris in propriis personis subierint et expensis plenam peccatorum suorum, de quibus cordis et oris egerint penitentiam, ueniam indulgemus, et in retributione iustorum salutis eterne pollicemur augmentum. Eis autem qui non in personis propriis illuc accesserint, sed in suis tantum expensis iuxta qualitatem et facultatem suam uiros idoneos destinarint illuc per annum moraturos ad minus, et illis similiter qui licet in alienis expensis in propriis tamen personis, assumpte peregrinationis laborem,  impleuerint, plenam suorum concedimus ueniam peccatorum. Huius quoque remissionis uolumus esse participes iuxta quantitatem subsidii et deuotionis affectum omnes qui ad subuentionem ipsius terre de bonis suis congrue ministrabunt. Personas quoque ipsorum et bona, ex quo crucem susceperint, sub beati Petri et nostra protectione suscipimus, necnon et sub archiepiscoporum et omnium prelatorum Ecclesie Dei consistere defensione iubemus, statuentes ut donec de ipsorum obitu uel reditu certissime cognoscatur, integra maneant et quieta consistant. Quod si quisquam contra presumpserit, per censuram ecclesiasticam appellatione postposita compescatur. Si qui uero proficiscentium illuc ad prestandas usuras iuramento tenentur astricti, creditores  eorum per Ecclesiarum prelatos, ut remittant eis prestitum iuramentum, et ab usurarum exactione desistant, eadem precipimus districtione compelli. Quod si quisquam creditorum ad solutionem eos cegerit usurarum, ipsum ad restitutionem earum simili cogi animaduersione mandamus. Concedimus etiam uenerabilibus fratribus nostris Cremonensi et Yporiensi episcopis et dilecto filio abbati de Tilieto, quibus specialiter auctoritatem tradidimus inducendi uos ad opus huiusmodi pietatis, necnon aliis archiepiscopis et episcopis in quorum diecesibus permanetis, ut circa eos qui de bonis suis terre sancte uoluerint subuenire, de discretorum uirorum consilio, qualitate personarum et rerum quantitate pensatis, et considerato nichilominus deuotionis  affectu, opus iniuncte penitentie commutare possint in opus eleemosyne faciende.

Datum Laterani, Iu Idus Decembris, pontificatus nostri anno undecimo.



CLXXXuI. ARCHIEPISCOPIS ET EPISCOPIS ET ALIIS ECCLESIARUM PRAELATIS PER LOMBARDIAM ET MARCHIAM CONSTITUTIS. De eadem re. 

Utinam Dominus et nobis efficacem sermonem, etc., in eumdem fere modum usque in finem. Quocirca uniuersitatem uestram monemus attentius et hortamur, per apostolica uobis scripta mandantes quatenus apud populos uobis subditos studio sedule  predicationis et exhortationis instetis ut iuxta nostram et predictorum episcoporum et abbatis exhortationem memorate terre sancte succurrant, constitutionem et mandatum nostrum in ceteris que superius sunt expressa sublato cuiuslibet contradictionis et appellationis obstaculo efficaciter exsequentes, quadragesimam quoque partem ecclesiasticorum reddituum prouentuumque uestrorum et aliorum nichilominus clericorum, necnon et alias fidelium eleemosynas, quas dudum ad subuentionem ipsius terre mandauimus congregari, si quidem collecte sunt, assignari predictis episcopis et abbati quantocius faciatis, in eiusdem terre subsidium iuxta sue discretionis arbitrium transmittendas. Alioquin eas colligi diligenter, et ipsis faciatis fideliter  assignari.

Datum, ut in alia.



CLXXXuII. EPISCOPO YPORIENSI ET ABBATI DE TILIETO uISITATORIBUS LONBARDIAE. De episcopo Albiganensi remouendo. 

Ex litteris uestris accipimus quod cum ad Albiganensem Ecclesiam una cum uenerabili fratre nostro Pisano archiepiscopo, tunc episcopo uercellensi, accessissetis  , uisitationis officium impleturi, Albiganensis episcopus inter cetera que proposita fuerant contra ipsum, hoc uobis ore proprio est  confessus quod cum quidam in uilla quadam ad ipsius iurisdictionem spectante infamaretur, de furto, et idem illud inficiaretur omnino, offerens quod candentis ferri iudicio se purgaret, adiiciendo ut suspendio puniretur si deficeret in eodem, dictus episcopus a iudice requisiuit quid super hoc uideretur eidem, et cum iudex respondisset ut fieret sicut fur ipsemet dixerat; ferrum candens in ipsius episcopi presentia est allatum; quod cum accepisset fur ille, combustus est. Unde iudex expauefactus, quid sibi super hoc uideretur consuluit episcopum memoratum; qui respondit quod si fur idem sic euaderet, malum esset; quanquam per litteras quas idem episcopus nobis modo direxit affirmet se talibus uerbis usum fuisse: Auditis quantus est clamor  populi, omnes dicunt quod malum est si euaserit impunitus, et sic episcopus et iudex uillam ipsam cum multitudine sunt egressi; in quorum presentia fur predictus auctoritate ipsius episcopi est suspensus, propter quod ipsum cum litteris uestris ad sedem apostolicam destinastis. Sed idem in nostra presentia constitutus nichil unquam super iis proposuit coram nobis; nec litteras uestras uidimus, licet idem se nobis illas asserat presentasse; quinimo statim cum dictus archiepiscopus ad apostolicam sedem accessit, qui nobis huius rei seriem plenarie indicauit, idem episcopus a nostra discessit presentia, et perquisitus non potuit inueniri. Nos autem super iis cum fratribus nostris deliberauimus diligenter, et  quia idem episcopus, non solum in iudicio candentis ferri, uerum etiam in furis suspendio grauiter noscitur deliquisse, cum his non tantum auctoritatem prestiterit, uerum etiam presentiam exhibuerit corporalem, ipsum indignum altaris ministerio reputamus. Cum igitur pontificale officium sine altaris ministerio non ualeat adimpleri, discretioni uestre per apostolica scripta mandamus quatenus ut episcopatui cedat moneatis eumdem. Alioquin ipsum auctoritate apostolica ab Albiganensi Ecclesia sublato appellationis obstaculo amouentes, faciatis eidem per electionem canonicam de persona idonea prouideri, contradictores per censuram ecclesiasticam appellatione postposita compescentes.

Datum Laterani, II Idib. Decemb., pontificatus nostri  anno undecimo.



CLXXXuIII. PRIORI OSENSI ET SUPERIORI SANCTAE FREDESWIDAE. Scribitur pro abbate de Bello. 

 Ex tenore litterarum uestrarum intelleximus euidenter quod cum causam que inter I. clericum ex parte una et abbatem et conuentum de Bello ex altera super redditu decem marcharum uel quindecim quas idem exigebat ab ipsis, eo uidelicet quod eidem, quam cito se facultas offerret, in tantum se promiserant prouisuros, nec promissionem suam curauerant adimplere, noscitur agitari, uobis  duxerimus committendam, dictus clericus post litis contestationem chartam quamdam monachorum ipsorum continentem expresse quod ei primam Ecclesiam ad suam donationem spectantem ualentem decem marchas uel quindecim assignare promiserant exhibuit coram uobis, nichilominus per idoneos testes probans ipsos post promissionem huiusmodi, licet potuerint, nolle sibi, quanquam super hoc admoniti fuerint, prouidisse, quare dictos abbatem et monachos ad assignandum sibi redditum decem marcharum ad minus cogi cum instantia postulabat. Ad hec autem fuit ex aduerso responsum quod ratione promissionis huiusmodi, utpote facte contra concilii Lateranensis statuta, que probari per chartam exhibitam uidebatur, eos non poterat conuenire,  presertim cum non de aliqua Ecclesia, sed de promissione tantum, in litteris nostris mentio haberetur. Cum igitur aliis ipsos posse conueniri asserentibus, aliis uero in contrarium sentientibus, super hoc fuisset hinc inde coram uobis diutius disputatum, uos quid iuris sit in hoc articulo dubitantes, in negotio ipso ulterius procedere noluistis donec super hoc reciperetis nostre beneplacitum uoluntatis, nobis humiliter supplicantes ut quid sit in hac parte agendum uos dignaremur per nostras litteras reddere certiores. Nos igitur attendentes quod promissio predicta non tenet, utpote contra statuta prefati concilii attentata, discretioni uestre per apostolica scripta mandamus quatenus, memorato clerico super hoc silentium imponentes, ab impetitione  ipsius dictos abbatem et monachos absoluatis.

Datum Laterani, II Idus Decembris, pontificatus nostri anno undecimo.



CLXXXIX. NEOPATRENSI ARCHIEPISCOPO, ET EPISCOPO DAuALIENSI, ET DILECTO FILIO ELECTO NAZORESCENSI. De obedientia quam episcopi debent suis metropolitanis. 

uenerabilis frater noster Larissiensis archiepiscopus sua nobis conquestione monstrauit quod uenerabilis frater noster Dimitriacensis episcopus suffraganeus Larissiensis Ecclesie, fultus potentia laicali, eidem denegat obedientiam et reuerentiam  debitam exhibere. Quocirca discretioni uestre per apostolica scripta mandamus quatenus prefatum episcopum ut debitam obedientiam et honorem exhibeat archiepiscopo memorato monere diligentius et inducere procuretis, eum ad hoc, si necesse fuerit, districtione qua conuenit appellatione remota cogentes. Nullis litteris ueritati et iustitie preiudicantibus, etc. Quod si non omnes, etc., duo uestrum, etc.

Datum Laterani, uI Idus Decembris, pontificatus nostri anno undecimo.



CXC. ELECTO NAZORESCENSI. Suscipitur sub protectione apostolice sedis. 


Cum a nobis petitur quod iustum est et honestum, etc., usque effectum. Eapropter, dilecte in Domino fili, tuis iustis postulationibus grato concurrentes assensu, Nazorescensem Ecclesiam cum omnibus que inpresentiarum rationabiliter possidet, etc., usque communimus. Decernimus ergo ut nulli omnino hominum liceat hanc paginam nostre protectionis infringere uel ei, etc. Si quis autem hoc attentare presumpserit, etc., usque incursurum.

Datum Laterani, u Idus Decembris, pontificatus nostri anno undecimo.



CXCI. EPISCOPO DAuALIENSI. De eodem argumento. 


Cum a nobis petitur, etc., usque effectum. Eapropter, uenerabilis in Christo frater, etc., usque assensu, Daualiensem Ecclesiam cum omnibus que inpresentiarum rationabiliter possidet, etc., usque communimus. Decernimus ergo . . . hanc paginam nostre protectionis infringere, etc., usque incursurum.

Datum, ut in alia per totum.



CXCII. EPISCOPO ET ARCHIDIACONO CREMONENSIBUS. De electione abbatis de Cornu. 


Cum uenerabilis frater noster Yporiensis episcopus et dilectus filius Albertus presbyter Mantuanus ad monasterium Sancti Stephani de Cornu ob uisitationis et correctionis officium accessissent, statutis in eo plurimis que regulari congruunt honestati, quia P. tunc abbas eiusdem monasterii super lapsu carnis, crimine Simonie, ac multis aliis grauiter fuerat infamatus, cum ipsi iuxta officii sui debitum super iis uellent inquirere ueritatem, idem abbas eis humiliter supplicauit ut secundum formam iuris procederent circa ipsum, cum notoria res non esset, nec uexaret eum fama publica uel priuata, nec etiam contra eum accusator aliquis appareret. Cumque ipsi supplicationes uel potius exceptiones  huiusmodi tanquam friuolas non admitterent, dictus abbas sedem apostolicam appellauit. Sed iidem appellatione huiusmodi, uelut frustratoria, non admissa, a priore ac multis monachis ipsius cenobii, qui super hoc deposuere iurati, de premissis inquisierunt plenius ueritatem. Interim autem cum de predictis uisitatoribus abbas ipse in auditorio nostro grauem fecisset conquestionem deponi, uenerabili fratri nostro Uberto Mediolanensi archiepiscopo S. R. E. cardinali dedimus in mandatis ut inquireret ab episcopo et presbytero memoratis qua de causa inducti fuerint ad inquisitionem huiusmodi faciendam, et nisi aliam rationabilem causam ostenderent, ne procederent ad inquisitionem predictam auctoritate ipsis  apostolica prohiberet, in statum debitum reuocato si quid post appellationem ad nos rationabiliter interpositam in ipsius abbatis preiudicium attentassent; alioquin canonicum haberent in eadem inquisitione processum. Cum igitur de ipsorum processu tam per litteras eorumdem quam per relationem episcopi memorati nobis plenius constitisset, dictum abbatem ab eadem abbatia exigente iustitia duximus remouendum, discretioni uestre per apostolica scripta mandantes quatenus et quod a nobis est super hoc prouida deliberatione statutum faciatis per censuram ecclesiasticam sublato contradictionis et appellationis obstaculo firmiter obseruari, ac priori et fratribus ipsius monasterii  auctoritate apostolica iniungatis ut personam idoneam per electionem canonicam sibi preficiant in abbatem. Ipsum quoque depositum ad restituendum priuilegia monasterii et alia que sue fuerant commissa custodie per censuram eamdem sublato appellationis obstaculo compellatis; contradictores, si qui fuerint, uel rebelles districtione simili compescentes.

Datum Laterani, XuI Kal. Ianuarii, pontificatus nostri anno undecimo.



CXCIII. SICIBALDO ABBATI MONASTERII SANCTAE MARIAE DE ROSEuELDE, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Quoties illud a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum impertiri suffragium. Eapropter, dilecti in Domino filii, uestris iustis postulationibus clementer annuimus, et prefatum monasterium Sancte Marie de Roseuelde, in quo diuino mancipati estis obsequio, quod ad ius et proprietatem Romane Ecclesie pertinere dignoscitur, ad exemplar felicis memorie predecessorum nostrorum Adriani et Alexandri Romanorum pontificum sub beati Petri et nostra protectione suscipimus et presentis scripti priuilegio communimus, statuentes ut quascunque possessiones,  quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis. Locum ipsum in quo prefatum monasterium situm est cum pertinentiis suis, decimam de Lu, quam bone memorie Albero Hamburgensis Ecclesie archiepiscopus ex conniuentia totius cleri et populi eidem monasterio uestro in concambium dedit, decimam de Roseuelde, que item in concambium pro silua que dicitur Frankenholt uobis data  est, curiam que dicitur Coningohof cum omnibus pertinentiis suis, officium Elikeri cum omnibus attinentiis suis, uetus officium cum pertinentiis suis, duodecim mansos iuxta Albium cum pertinentiis suis, in Sclauia uillam que Lanchua dicitur, et possessiones que iacent iuxta Lu, bona que bone memorie Ermengardis marchionissa Ecclesie uestre contulit in Tumarisco, curiam scilicet Crimpestede cum omnibus suis pertinentiis, curiam Fragistede cum pertinentiis suis, totam terram que dicitur Busin cum pertinentiis suis, officium Oddonis cum pertinentiis suis, officium Hermanni et Wilberni cum omnibus pertinentiis suis, officium Siberni cum pertinentiis suis, officium Hesingi cum pertinentiis suis. Cum autem generale interdictum  terre fuerit, etc., usque celebrare. Chrisma uero, oleum sanctum, consecrationes altarium seu basilicarum, ordinationes monachorum qui ad sacros ordines fuerint promouendi, a diecesano suscipietis episcopo, etc., usque uoluerit exhibere. Alioquin ad quemcunque malueritis antistitem recurratis, qui apostolica fultus auctoritate que postulantur indulgeat. Obeunte uero te nunc eiusdem loci abbate, etc., usque secundum Deum et beati Benedicti Regulam prouiderint eligendum. Quod si forte, quod absit! in suo collegio inuenire nequiuerint qui huic regimini idoneus habeatur, liceat eisdem de quocunque maluerint loco sui ordinis et sue professionis assumere. Prohibemus insuper ut nullus  abbatum Roseueldensis monasterii bona infeudare, uel uendere, seu alio quolibet titulo alienare sine assensu maioris et sanioris partis capituli uestri presumat. Preterea decernimus, sicut predicti antecessores nostri Adrianus et Alexander Romani pontifices decreuisse noscuntur, ne alicui archiepiscopo uel episcopo seu alii ecclesiastice secularique persone aliqua disponere uel ordinare aut exactiones uel paratas recipere sine consensu et uoluntate fratrum ibi Deo seruientium liceat, sed tantum Romano pontifici ad obediendum uel seruiendum teneatur. Ad hec statuentes sancimus ut nullus unquam monasterii uestri aduocatus esse presumat nisi quem fratres communi consensu preuiderint eligendum. Sepulturam quoque ipsius loci, etc.,  usque nullus obsistat. Salua tamen iustitia illarum ecclesiarum a quibus mortuorum corpora assumuntur. Decernimus ergo ut nulli omnino hominum fas sit prefatum monasterium, etc., usque profutura. Salua sedis apostolice auctoritate. Ad indicium autem percepte huius a Romana Ecclesia libertatis, secundum quod Udo marchio cum fratre suo Rodulfo et matre Odda, in quorum patrimonio monasterium ipsum situm est, instituisse dignoscitur, per annos singulos bizantium unum nobis nostrisque successoribus persoluetis. Si qua igitur in futurum, etc., usque subiaceat. Cunctis autem eidem loco, etc., usque premia eterne pacis inueniant.

Datum Laterani per manum Ioannis Sancte Marie  in Cosmidin diaconi cardinalis S. R. E. cancellarii, u Idus Decembris, indictione XI, Incarnationis Dominice anno 1208, pontificatus uero domini Innocentii pape III, anno undecimo.



CXCIu. ABBATI ET CONuENTUI SANCTI uEDASTI ATREBATENSIS. De libertate eiusdem monasterii. 

Ex priuilegio felicis memorie Alexandri pape predecessoris nostri, quod monasterio uestro concessit, et nos ad exemplar ipsius duximus innouandum, euidenter apparet monasterium ipsum nullo medio ad Romanam Ecclesiam pertinere. Licet autem dilectus filius . . . Atrebatensis canonicus nuntius uenerabilis fratris nostri Atrebatensis episcopi  nuper in nostra presentia constitutus firmiter asseruerit quod tempore bone memorie Urbani pape predecessoris nostri super hoc inter ipsius episcopi et tuum, fili abbas, predecessores exstitit litigatum, quia tamen priuilegium libertatis apparet, et de ipsius episcopi iure non constat, eidem episcopo per nostras litteras duximus inhibendum ne contra tenorem ipsius priuilegii uos tam in personis quam rebus ad ipsum monasterium pertinentibus molestare presumat; sed si idem episcopus de iure confidit, causam suam ordine iudiciario prosequatur. Alioquin sententiam, si sententia dici debet, quam in uos episcopus ipse proferret, decernimus non seruandam, tanquam a non suo iudice promulgatam.

 Datum Laterani, XuI Kal. Ianuarii, pontificatus nostri anno undecimo.



CXCu. PRIORI ET FRATRIBUS ANDRENSIBUS. Ut rehabere ualeant possessiones pignori obligatas. 

 Ex parte uestra fuit propositum coram nobis quod nonnulla ad feudum uestri monasterii pertinentia obligata potentibus ab infeodatis in pignus, facta sunt, non quidem de iure, sed tantum de facto, ab eodem monasterio usuris excrescentibus aliena. Unde nobis humiliter supplicastis ut terras, redditus, et alia que predicto modo ad monasterium uestrum spectant, uobis, ne omnino alienari  contingant, in pignus recipere de nostra permissione liceret, ita uidelicet quod recepti fructus uobis computari non debeant pro usuris. uolentes autem monasterii uestri indemnitatibus paterna sollicitudine precauere, annuimus postulatis. Nulli ergo omnino hominum liceat hanc paginam nostre permissionis infringere, uel ei ausu temerario contraire. Si quis autem hoc attentare presumpserit, etc., usque in finem.

Datum Laterani, XIII Kal. Ianuarii, pontificatus nostri anno undecimo.



CXCuI. ARCHIEPISCOPO ET SUFFRAGANEIS TERRACONENSIS ECCLESIAE. De negotio Durandi de Osca et sociorum eius. 


 Eius exemplo qui non est Deus dissensionis, sed pacis, uolens omnes homines saluos fieri et ad agnitionem ueritatis uenire, uenientes ad apostolicam sedem dilectos filios Durandum de Osca et socios eius paterna benignitate suscepimus, et ea que nobis tam pro se quam pro fratribus suis exponere curauerunt pleno concepimus intellectu. Ex iis ergo que nobis de articulis fidei et sacramentis Ecclesie diligenter examinati dixerunt cognouimus eos fidem sapere orthodoxam et Catholicam astruere  ueritatem. Ad maiorem tamen expressionem appositis euangeliis, et scripto confessionis eorum imposito super illa, recepimus ab eis huiusmodi iuramentum: Ego, inquit, Durandus de Osca inter manus tuas consecratas, summe pontifex domine Innocenti, Deum inuoco testem in animam meam quod ita simpliciter et ueraciter credo sicut in hoc scripto per omnia continetur, et contrarium nunquam credam, sed contrarium credentibus pro posse resistam. Tibi uero tanquam beati Petri apostoli successori et archiepiscopis et episcopis aliisque prelatis in quorum diecesibus uel parochiis commorabor obedientiam et reuerentiam exhibebo tam debitam quam deuotam. Scriptum autem confessionis est tale.

 »Pateat omnibus fidelibus quod ego Durandus de Osca et I. et E. et B. et omnes fratres nostri corde credimus, fide intelligimus, ore confitemur, et simplicibus uerbis affirmamus Patrem et Filium et Spiritum sanctum tres personas esse, unum Deum, totamque Trinitatem cessentialem et consubstantialem et ceternalem et omnipotentem, et singulas quasque in Trinitate personas plenum Deum; sicut in Credo in Deum, et in Credo in unum Deum, et in Quicunque uult continetur. Patrem quoque et Filium et Spiritum sanctum unum Deum, de quo nobis sermo, esse creatorem, factorem, gubernatorem et dispositorem omnium corporalium et spiritualium, uisibilium et inuisibilium, corde credimus et ore confitemur. Noui et ueteris Testamenti  unum eumdemque auctorem credimus esse Deum, qui in Trinitate, ut dictum est, permanens de nichilo cuncta creauit, Ioannemque Baptistam ab ipso missum esse sanctum et iustum et in utero matris sue Spiritu sancto repletum. Incarnationem diuinitatis non in Patre nec in Spiritu sancto factam, sed in Filio tantum, corde credimus et ore confitemur; ut qui erat in diuinitate Dei Patris Filius, Deus uerus ex Patre, esset in humanitate hominis Filius, homo uerus ex matre, ueram carnem habens ex uisceribus matris  et animam humanam rationabilem, simul utriusque nature, id est Deus et homo, una persona, unus Filius, unus Christus, unus Deus cum Patre et Spiritu sancto, ominium auctor et rector, natus ex uirgine Maria uera carnis natiuitate, manducauit et bibit, dormiuit et fatigatus ex itinere quieuit, passus uera carnis sue passione, mortuus uera corporis sui morte, et resurrexit uera carnis sue resurrectione et uera anime ad corpus resumptione; in qua postquam manducauit et bibit, ascendit in celum, sedet ad dexteram Patris, et in eadem uenturus est iudicare uiuos et mortuos. Corde credimus et ore confitemur unam Ecclesiam, non hereticorum, sed sanctam Romanam catholicam et apostolicam, extra quam neminem saluari credimus. Sacramenta quoque  que in ea celebrantur inestimabili atque inuisibili uirtute Spiritus sancti cooperante, licet a peccatore sacerdote ministrentur, dum Ecclesia eum recipit, in nullo reprobamus, nec ecclesiasticis officiis uel benedictionibus ab eo celebratis detrahimus, sed beniuolo animo tanquam a iustissimo amplectimur; quia non nocet malitia episcopi uel presbyteri neque ad baptismum infantis, neque ad eucaristiam consecrandam, nec ad cetera ecclesiastica officia subditis celebrata. Approbamus ergo baptismum infantium; qui si defuncti fuerint post baptismum antequam peccata committant, fatemur eos saluari et credimus; et in baptismate omnia peccata, tam illud originale peccatum contractum, quam illa  que uoluntarie commissa sunt, dimitti credimus. Confirmationem ab episcopo factam, id est impositionem manuum, sanctam et uenerande accipiendam esse censemus. Sacrificium  , id est panem et uinum, post consecrationem esse uerum corpus et uerum sanguinem Domini nostri Iesu Christi firmiter et indubitanter corde puro credimus et simpliciter uerbis fidelibus affirmamus; in quo nichil a bono maius, nec a malo minus perfici credimus sacerdote; quia non in merito consecrantis, sed in uerbo efficitur Creatoris et in uirtute Spiritus sancti. Unde firmiter eredimus et confitemur quod quatumcunque quilibet honestus religiosus sanctus et prudens sit, non potest nec debet eucaristiam consecrare nec altaris sacrificium conficere nisi sit presbyter a uisibili  et tangibili episcopo regulariter ordinatus. Ad quod officium tria sunt, ut credimus, necessaria, scilicet certa persona, idem presbyter ab episcopo, ut prediximus, ad illud proprie officium constitutus, et illa solemnia uerba que a sanctis Patribus in canone sunt expressa, et fidelis intentio proferentis. Ideoque firmiter credimus et fatemur quod quicunque sine precedenti ordinatione episcopali, ut prediximus, credit et contendit se posse sacrificium eucaristie facere, hereticus est et perditionis Chore et suorum complicum est particeps atque consors et ab omni sancta Romana Ecclesia segregandus. Peccatoribus  uere penitentibus ueniam concedi a Deo credimus, et eis libentissime communicamus. Unctionem infirmorum cum oleo consecrato ueneramur. Coniugia carnalia esse contrahenda secundum Apostolum non negamus, ordinarie uero contracta disiungere omnino prohibemus. Hominem quoque cum sua coniuge saluari credimus et fatemur; nec etiam secunda uel ulteriora matrimonia condemnamus. Carnium perceptionem minime culpamus. Non condemnamus iuramentum, imo credimus puro corde quod cum ueritate et iudicio et iustitia licitum sit iurare. [  De potestate seculari asserimus quod sine peccato mortali potest iudicium sanguinis exercere, dummodo ad inferendam uindictam, non odio, sed iudicio, non incaute sed consulte procedat.] Predicationem  necessariam ualde et laudabilem esse credimus; tamen ex auctoritate uel licentia summi pontificis uel prelatorum permissione illam credimus exercendam. In omnibus uero locis ubi manifesti heretici manent, et Deum et fidem sancte Romane Ecclesie abdicant et blasphemant, credimus quod disputando et exhortando modis omnibus secundum Deum debeamus illos confundere et eis uerbo Dominico, ueluti Christi et Ecclesie aduersariis, fronte usque ad mortem libera contraire. Ordines uero ecclesiasticos et omne quod in sancta Romana Ecclesia sancitum legitur aut canitur humiliter collaudamus et fideliter ueneramur. Diabolum, non per conditionem, sed per arbitrium, malum esse factum credimus. Corde credimus et ore confitemur huius  carnis quam gestamus et non alterius resurrectionem. Iudicium quoque per Iesum Christum esse futurum, et singulos pro iis que in hac carne gesserunt recepturos uel penas uel premia firmiter credimus et affirmamus. Eleemosynas, sacrificium, ceteraque beneficia fidelibus posse prodesse defunctis credimus. Remanentes in seculo et suas possidentes eleemosynas et cetera ex rebus suis agentes, precepta Domini seruantes saluari fatemur et credimus. Decimas, primitias et oblationes ex precepto Domini credimus clericis persoluendas.« Quia uero non solum fides recta, sed bona etiam operatio exigitur ad salutem, quoniam sicut sine fide impossibile est placere Deo, ita fides sine operibus mortua  est, propositum quoque conuersationis eorum presenti pagine duximus adnotandum; cuius tenor est talis:

»Ad honorem Dei et eius Ecclesie Catholice, et ad salutem animarum nostrarum, fidem Catholicam per omnia et in omnibus integram et inuiolatam corde credere et ore proposuimus confiteri sub magisterio et regimine Romani pontificis permanendo. Seculo abrenuntiauimus, et que habebamus, uelut a Domino consultum est, pauperibus erogauimus, et pauperes esse decreuimus; ita quod de crastino solliciti esse non curamus, nec aurum nec argentum  uel aliquod tale preter uictum et uestitum quotidianum a quoquam accepturi sumus. Consilia euangelica uelut precepta seruare proposuimus, orationi iuxta horas canonicas septies insistentes, dicendo quindecies Pater noster, insuper Credo in Deum, et Miserere mei, Deus, et orationes alias. Cum autem ex magna parte clerici simus et pene omnes litterati, lectioni, exhortationi, doctrine et disputationi contra omnes errorum sectas decreuimus desudare. Disputationes tamen a doctioribus fratribus in fide catholica comprobatis et instructis in lege Domini dispensentur, ut aduersarii catholice et apostolice fidei confundantur. Per honestiores autem et instructiores in lege Domini et in sanctorum Patrum sententiis uerbum Domini censuimus  proponendum  in schola nostra fratribus et amicis, cum prelatorum uero licentia et ueneratione debita, per idoneos et instructos in sacra pagina fratres, qui potentes sint in sana doctrina arguere gentem errantem et ad fidem modis omnibus trahere et in gremio sancte Romane Ecclesie reuocare. uirginitatem et castimoniam continuam inuiolabiliter conseruando, duas quadragesimas et ieiunia secundum ecclesiasticam regulam instituta annis singulis facere proposuimus. Religiosum et modestum habitum ferre decreuimus, qualem consueuimus deportare, calceamentis desuper apertis ita speciali signo compositis et uariatis ut aperte et lucide cognoscamur nos esse, sicut corde, sic et corpore, a Lugdunensibus  et nunc et in perpetuum segregatos, nisi reconcilientur catholice unitati. Ecclesiastica sacramenta suscipiemus ab episcopis et sacerdotibus in quorum diecesibus uel parochiis commorabimur, et eis obedientiam et reuerentiam debitam impendemus. Si qui uero secularium in nostro uoluerint consilio permanere, consulimus ut exceptis idoneis ad exhortandum et contra hereticos disputandum, ceteri in domibus religiose et ordinate uiuendo permaneant, res suas in iustitia et misericordia dispensando, manibus laborando, decimas, primitias, et oblationes Ecclesie debitas persoluendo.«

Nos igitur habito fratrum nostrorum consilio per apostolica uobis scripta mandamus quatenus, recepto a ceteris fratribus simili iuramento, reconcilietis  eos ecclesiastice unitati, et denuntietis ipsos uere catholicos ac recte fideles, in prescriptis et alii eos secundum Deum ab omni scandalo et infamia seruantes immunes, et in litteris testimonialibus et aliis adminiculis ipsos propter Deum misericorditer adiuuetis.

Datum Laterani, Xu Kal. Ianuarii, pontificatus nostri anno undecimo.



CXCuII. DURANDO DE OSCA EIUSQUE FRATRIBUS, QUI PAUPERES CATHOLICI NUNCUPANTUR, IN FIDE CATHOLICA PERMANENTIBUS. Super eodem. 


Ne quis de cetero conuersationis uestre propositum calumnietur iniuste, maxime circa illos qui secundum formam quam in aliis litteris nostris expressimus reconciliati fuerint ecclesiastice unitati, nos illud auctoritatis nostre munimine approbando, presenti pagina duximus adnotandum. Quod quidem est tale:

Ad honorem Dei et eius Ecclesie catholice et ad  salutem animarum nostrarum, etc., ut in alia usque persoluendo.

Datum Laterani, etc., ut in alia.



CXCuIII. DURANDO DE OSCA ET EIUS FRATRIBUS IN FIDE CATHOLICA PERMANENTIBUS. Ne teneantur ad bellum procedere contra Christianos. 

Postulastis a nobis ut iis qui remanentes in seculo, ad honorem Dei et salutem animarum suarum in uestro proponunt consilio permanere, concedere dignaremur ne contra Christianos cogantur ad bellum procedere uel pro rebus secularibus, ueluti pro petendo communi,  iuramentum prestare. Nos autem predicta concedimus quantum sine aliorum preiudicio et scandalo possunt salubriter obseruari, maxime cum permissione secularium dominorum.

Datum Laterani, Xu Kal. Ianuarii, pontificatus nostri anno undecimo.



CXCIX. PRIORI ET FRATRIBUS ANDRENSIS MONASTERII. De capellis non construendis intra terminos monasterii. 

 Cum a nobis petitur quod iustum est et honestum, etc., usque perducatur effectum. Eapropter,  dilecti in Domino filii, uestris iustis postulationibus inclinati, ne quis infra parochiarum uestrarum terminos oratoria seu xenodochia construere contra uestram et diecesani episcopi uoluntatem presumat, saluis priuilegiis pontificum Romanorum, auctoritate presentium inhibemus. Nulli ergo, etc., usque incursurum.

Datum Laterani, XuI Kal. Ianuarii pontificatus nostri anno undecimo.



CC. HENRICO PRIORI MONASTERII ANDRENSIS EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


 Religiosam uitam eligentibus apostolicum conuenit adesse presidium; ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Saluatoris et Sancte Rotrudis uirginis, in quo diuino mancipati estis obsequio, ad  exemplar felicis memorie Paschalis pape II, predecessoris nostri sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo monasticus, qui secundum Deum et Beati Benedicti Regulam in eodem monasterio, etc., usque obseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus illibata permaneant in quibus hec propriis duximus exprimenda uocabulis. Locum ipsum in quo prefatum monasterium situm est cum omnibus pertinentiis suis, altare uille Andrensis,  capellam Sancte Marie infra oppidum Gignes, altare de Bredenarda, altare de Lullinghahem, altare de Fernes, et altare de Elingahem, cum omnibus decimis et pertinentiis eorum, et uniuersa que bone memorie Balduinus comes Gisnensis cum uxore sua Adela et Manasses eius filius uel barones eorum eidem monasterio contulerunt, uidelicet pasturam omnem circa ipsum locum Andernes, et commoditatem aque, paludis et cespitum, terram de Hantengehem cum bosco, uillanis et omnibus redditibus suis, in uilla Gignes stagnum et sedem molendini, terram de Suauatas et manerium cum uillanis suis et commoditate aque et tertia parte decime, terram de Campagnes et tertiam partem decime, terram  et comitatum de Bredenarda cum manerio ibidem sito et eleemosyna a nobili uiro. A. Gisnensi comite uobis intuitu pietatis collata, terram, uillanos, boscum, stagnum, et molendinum que Garinus de Filnes et mater eius Ecclesie uestre pietatis intuitu concesserunt, altare in uilla Brocredes cum omnibus decimis et pertinentiis suis, duas portiones reddituum altaris de Terdinghem, in parochia de Pithen manerium cum terra et comitatu, in monte qui dicitur Mas terram, manerium cum bosco, pastura et comitatu, in parochia de Spelleka duas partes  totius decime  , in uilla Elcekam decimam a bone memorie Petro abbate uestro acquisitam, in territorio de Merch redditus quos a Gualtero Blundo et Theoderico clerico et Herberto Folin milite nouiter acquisistis, in uilla que dicitur Sancti Audomari Ecclesia terram in eleemosynam uobis collatam, in uilla Craierwic unam marcam super terram Balduini quondam fratris uestri uobis assignatam, in uilla Landertun decimam quam habetis ex dono nobilis uiri  Ingelramni de Fielnes, in uilla Erudinghem tertiam partem totius decime, in uilla Buxin decimam quondam Danielis, terram et redditus quos nouiter acquisistis, foragium quoque de uinis que ad uestros usus emitis per totum castrum Sancti Audomari a bone memorie  Willelmo  castellano uobis concessum et suo scripto nichilominus confirmatum, in uillis Iorni, Audenhem, Foxole, Landertim, Westehoc, et Antingherem, terras, societates et decimas ab antiquis temporibus a uobis possessas, redditus et procurationes quos super quodam nemore debet uobis annuatim Ecclesia de Wasto, duas marcas quas super quodam manerio uobis abbatia de Belloloco soluere annuatim tenetur, in uilla de Hames terram, uillanos et redditus ab antiquo a uobis possessos, in uilla Balinghen ex dono antiquorum nobilium tertiam partem totius uille in terris, uillanis, comitatu, stagno, molendino, pasturis, et paludibus, et eleemosynas in eadem uilla uobis concessas a nobilibus uiris Hugone et Simone fratre suo, Radulfo Bailol et participibus eius,  in uilla Hochtinghem uniuersos mansionarios quos habetis, cum redditibus et comitatu et paludibus ad usus uestros a bone memorie Balduino comite monasterii uestri fundatore concessis, in uilla Ferenes terras cum comitatu, uillanos et redditus ab antiquo a uobis possessos, in uilla Odersele redditus a Guidone de ulesoge quondam fratre uestro uobis concessos, decimam quoque de monte de Fielnes, decimam de Dolo, decimam de Dirlirgetun, et substitutionem capellani ad oratorium eiusdem uici, uauassores quoque a uobis feodatos, et tam ad placitandum pro uobis quam ad equitandum uobiscum ab antiquis temporibus attitulatos, et forum Ecclesie uestre cum omnibus iustis et approbatis consuetudinibus,  sicut eas iuste hactenus et pacifice possedistis. Sepulturam uero eiusdem loci omnino liberam esse sancimus, ut tam supradictorum comitum progenies quam barones omnes, qui Pares castelli uocantur, sepeliantur  ibidem. Ceterorum quoque qui illic sepeliri deliberauerint deuotioni et extreme uoluntati, nisi forte excommunicati uel interdicti sint, nullus obsistat. Salua tamen iustitia illarum Ecclesiarum a quibus mortuorum corpora assumuntur. Decernimus ergo ut nulli omnino hominum liceat prefatum monasterium temere perturbare aut  eius possessiones auferre, uel ablatas retinere, minuere seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura. Salua sedis apostolice auctoritate et diecesani episcopi canonica iustitia et debita reuerentia monasterii Karroffensis. Si qua igitur in futurum, etc., usque subiaceat. Cunctis autem, etc., usque premia eterne pacis inueniant.

Datum Laterani, per manum Ioannis Sancte Marie in Cosmidin diaconi cardinalis S. R. E. cancellarii, XII Kal. Ianuarii, indict. XI, Incarnationis Dominice anno 1208, pontificatus uero Domini Innocentii pape III, anno undecimo.



CCI. ABBATI ET CONuENTUI KAROSSENSIBUS. De confirmatione priuilegiorum. 


Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos, tanquam pia mater, sue protectionis munimine confouere. Eapropter, dilecti in Domino filii, uestris precibus inclinati, de Bouesrezia, de Alneto, et de Formeria ecclesias, cum iustitiis et pertinentiis suis que rationabiliter uos proponitis assecutos, sicut ea iuste ac pacifice possidetis, uobis et per uos monasterio uestro auctoritate apostolica confirmamus et presentis scripti patrocinio communimus.  Nulli ergo omnino hominum liceat hanc paginam nostre confirmationis, etc., usque incursurum.

Datum Laterani, XIII Kal. Ianuarii pontificatus nostri anno undecimo.



CCII. EPISCOPO ET ARCHIDIACONO ET CAPITULO MORINENSI. Ne quid pro benedictione exigant ab abbate Andrensi. 

Congruam officii nostri actionem prosequimur cum uiros religiosos caritate debita confouemus eorumque uotis et desideriis apostolice fauore benignitatis annuimus, et ne indebitis agitentur molestiis,  ipsis apostolice sedis defensionis subsidium impertimur. uolentes igitur Andrensi cenobio paterna sollicitudine prouidere, auctoritate uobis presentium inhibemus ne de cetero pro benedictione abbatis ipsius palefredum, pastum uel cappam presumatis sericam extorquere.

Datum Laterani, X Kal. Ianuarii, pontificatus nostri anno undecimo.



CCIII. EPISCOPO ET CAPITULO CATALAUNENSI. Ut Walterum admittant ad prebendam. 

Cum ad nostram dudum audientiam peruenisset quod Ferricus de Dompnapetra, qui tenebat in ecclesia  uestra prebendam, ad militiam se transtulerat laicalem cum quadam in Apulia publice contrahendo, et uenerabilis frater noster Beneuentanus archiepiscopus, cui mandauimus ut super hoc inquireret ueritatem, per suas nobis litteras respondisset quod id notorium in partibus illis erat, demum eidem Ferrico per nostra scripta precepimus ut infra mensem nostro se conspectui presentaret, si forsan ad excusationem suam ostendere rationabile quidquam posset. Ipse uero cum testimonialibus quoque litteris uenerabilis fratris nostri episcopi Biuinensis, per quem eum super hoc mandauimus admoneri, per suas nobis litteras respondendo confessus est quod cum olim circa octauum annum etatis sue pater suus clericali militie tradidisset eumdem, duodecimo tandem  anno transacto resiliuit ab ea, et ad arma secularia se exercens, denique cum clare memorie Waltero Brenensi comite Apuliam introiuit et hactenus ibi mansit, fructibus iam dicte prebende quibusdam creditoribus obligatis, quam recognoscere se dicebat contra conscientiam tenuisse, ac ideo debitum quod super eadem prebenda contraxerat extenuatum penitus esse dicens, eam in nostris manibus resignauit. Nos igitur idonee persone in ipsa prouideri uolentes, eam dilecto filio magistro Waltero, uiro prouido et honesto, de uestris partibus oriundo, duximus concedendam, uniuersitati uestre per apostolica scripta precipiendo mandantes quatenus ipsum per procuratorem suum in corporalem possessionem ipsius inducere ac in fratrem et canonicum recipere  procuretis, stallum chori et locum capituli sibi nichilominus assignando, mandatum apostolicum taliter impleturi quod gerere possimus acceptum. Alioquin dilectis filiis decano, cantori et G. Pedilupi canonico Remensi dedimus in mandatis, ut uos ad id per censuram ecclesiasticam, appellatione remota, compellant.

Datum Laterani, XIII Kal. Ianuarii, pontificatus nostri anno undecimo.

Scriptum est illis super hoc.



CCIu. LONGIPONTIS ET IGNIACENSI ABBATIBUS, ET PRIORI IGNIACENSI SUESSIONENSIS DIeCESIS. Ut R. subdiaconus ad uxorem suam redeat. 


Ex litteris dilectorum filiorum decani, cantoris, et G. canonici Remensis intelleximus euidenter quod cum Isabel mulier aduersus R. uirum suum Laudunensis diecesis, qui non curabat eidem necessaria ministrare nec maritale ipsi debitum exhibere, nostras impetrasset ad eos litteras continentes quod si res taliter se haberet, dictum R. ut tanquam uxorem suam exhiberet eamdem et maritali affectione tractaret, censura ecclesiastica, sublato appellationis obstaculo, cercerent, ipsi partes legitime citauerunt. Quibus in eorum presentia constitutis, prefata mulier intentionem suam fundare uoluit coram eis, asserens dictum R. cum ipsa legitime matrimonium contraxisse, nec sibi uelle in necessariis prouidere  uel debitum reddere coniugale. Cum autem, dicto R. hec inficiante omnino, testes producti essent pariter et recepti, iudices super hoc sententiare nolentes, depositiones ipsorum et ea que hinc inde fuere proposita coram eis, sub sigillis suis nobis fideliter transmiserunt. Nos igitur, uisis et intellectis depositionibus testium productorum, quia per dicta eorum de matrimonio nobis constitit euidenter, discretioni uestre per apostolica scripta mandamus quatenus memoratum R. nonobstante quod post contractum matrimonium se fecit in subdiaconum promoueri, ad recipiendam uxorem suam et eam maritali affectione tractandam monitione premissa per censuram ecclesiasticam, appellatione postposita, compellatis. Quod si non omnes, etc., duo uestrum,  etc.

Datum Laterani, III Kal. Ianuarii, pontificatus nostri anno undecimo.



CCu. DECANO SARISBERIENSI PARISIUS COMMORANTI, A. ARCHIDIACONO, ET MAGISTRO P. PEuEREL CANONICO PARISIENSI. De electione abbatis Andrensis. 

 Cum dilecti filii Willelmus Andrensis Ecclesie monachus, qui pro electo eiusdem Ecclesie se gerebat, et Gaufridus Daubins monachus ac procurator monasterii Karroffensis super iure eligendi  abbatem in Andrensi monasterio et eiusdem Willelmi electione inuicem in nostra presentia litigarent, idem Willelmus electionem suam a fratribus Andrensibus concorditer celebratam auctoritate petiit apostolica confirmari, asserens tam de iure communi quam priuilegio speciali eis a felicis recordationis Alexandro papa predecessore nostro, et a nobis postmodum  confirmato, liberam eligendi auctoritatem ad eosdem fratres tantummodo pertinere. Nam de iure communi omnis congregatio monachorum eligere sibi debet abbatem, et in eiusdem Alexandri priuilegio continetur ut  , obeunte monasterii Andrensis abbate, nullus ibi qualibet subreptionis astutia seu uiolentia preponatur nisi quem fratres uel eorum pars consilii sanioris secundum  Deum et Beati Benedicti Regulam duxerint eligendum. A nobis quoque predictis fratribus dignoscitur esse concessum ut licitum sit eisdem, cum Ecclesiam suam abbate uacare contigerit, personam idoneam de gremio eiusdem Ecclesie uel aliunde per regularem electionem sibi preficere in pastorem, Karroffensi monasterio presentandam, ut ab ipso confirmationem accipiat, et reuerentiam ei quam debet impendat. Dictus uero Gaufridus procurator proposuit ex aduerso quod, cum olim ad petitionem comitis Balduini, uxoris et filiorum eius. Andrensis  Ecclesie patronorum a bone memorie  Gerardo Morinensi episcopo fuerit constitutum quod si prefatus locus diuino munere adeo pullularet ut prior aut abbas constitueretur ibidem, electio eius penes fratres eiusdem loci et capitulum Karroffense penderet, et huiusmodi obtentu statuti sic fuerit longe retroactis temporibus obseruatum ut, monasterio Andrensi uacante, Andrenses fratres in Karrofensi capitulo aliquem de gremio monasterii Karrofensis sibi elegerint in abbatem: electio predicti Willelmi tam contra statuti tenorem quam etiam contra consuetudinem approbatam, que optima est legum interpres, minus canonice attentata, merito cassari debebat, et mandari fratribus antedictis ut iuxta quod hactenus est obtentum procederent ad  electionem abbatis, adiiciens quod, per priuilegium supradicti predecessoris nostri nec etiam confirmationem nostram, preiudicari poterat monasterio Karroffensi cum nulla penitus de predicto statuto et approbata consuetudine habita mentione fuerint per subreptionem obtenta. Proposuit insuper idem G. quod ex alia quoque causa dicta electio cassari debebat, quia uidelicet ab interdictis et de interdicto fuerat celebrata. Cum enim bone memorie Lambertus Morinensis episcopus supradictis fratribus dederit in preceptis, prout in eius patentibus  litteris perspeximus contineri, ut ad Karroffensem Ecclesiam, de cuius gremio eligere debebant abbatem, infra octo dierum spatium accedentes, ibidem eligerent, ut debebant, quod si non facerent, scirent  se ab omni officio et beneficio et ecclesiarum ingressu fore suspensos: ipsi mandato episcopi uilipenso, infra prefixum tempus, prout debebant, eligere contempserunt. Unde cum post elapsum terminum suspensionis sententia ceperint esse ligati, electio post hec ab ipsis presumpta debebat irrita iudicari. Ad hoc autem fuit ex aduerso responsum quod cum predicto modo eligere Andrenses monachi minime tenerentur, episcopo sine cause cognitione hoc precise mandanti non tenebantur obedire; ac ideo predicta sententia interdicti eos ligare non potuit, utpote minus rationabiliter promulgata; maxime cum infra terminum ab episcopo constitutum ad Karroffense monasterium accedentes, licentiam  petierint de suo monasterio eligendi, licet eam nequiuerint obtinere. Contra quod pars altera replicauit quod etsi fuisset forsitan dicta sententia minus iusta, humiliter tamen parere tenebantur eidem, cum fuisset a diecesano episcopo promulgata. His igitur et aliis que coram nobis utrinque fuere proposita perspicaciter intellectis, quia nobis constitit electionem ipsam a suspensis et de suspenso etiam celebratam, ipsam de consilio fratrum nostrorum iustitia cassauimus exigente. Excommunicationis autem et suspensionis in ipsum Willelmum et alios monachos  Andrenses et interdicti sententias in eorum Ecclesias a uenerabili fratre nostro  Siluaneetensi episcopo et coniudicibus eius post appellationem ad nos interpositam promulgatas ad cautelam duximus relaxandas. Ceterum cum supradictum statutum, uidelicet quod penes fratres eiusdem loci et capitulum Karroffense pendeat abbatis electio, ita sane possit intelligi quod per illud nec iuri communi nec apostolico priuilegio derogetur, ut uidelicet ad sepedictos fratres electio spectet abbatis, et ad Karroffense capitulum confirmatio, deuotioni uestre presentium auctoritate mandamus quatenus auditis hinc inde propositis, si ex parte Karroffensis cenobii talis fuerit consuetudo probata que iuri communi preiudicet in hac parte  , uos secundum  illam consuetudinem decernatis electionem Andrensis abbatis de cetero faciendam. Quod si talis consuetudo probata non fuerit, per quam in hoc casu preiudicetur iuri communi, uos Andrensibus monachis ius eligendi abbatem sublato appellationis obstaculo adiudicare curetis, ut sic de cetero liberam habeant facultatem uel de gremio Ecclesie sue uel etiam aliunde per electionem canonicam eligendi personam idoneam in abbatem presentandam Karoffensi capitulo, ut ab eo, si canonica fuerit electio, confirmetur. Porro si partes maluerint ut nobis sententia reseruetur, uos causam instructam ad nostrum remittatis examen, prefigentes partibus terminum competentem quo nostro se conspectui representent recepture Deo dante iudicium equitatis. Testes autem  qui fuerint nominati, etc., usque perhibere. Nullis litteris obstantibus si que apparuerint a sede apostolica preter assensum partium impetrate. Quod si non omnes, etc., duo uestrum.

Datum Laterani, III Nonas Ianuarii anno undecimo.



CCuI. WLTERRANO EPISCOPO. Committitur ei quedam causa matrimonialis. 

 Ex parte M. mulieris fuit propositum coram nobis quod cum eam adhuc infra pubertatis tempora constitutam quidam patruus suus . . . filio . . . Senensis  ciuis nondum septem annorum uoluerit in matrimonio copulare, ac eadem traducta fuerit in domum ciuis eiusdem, ipsa ex quo ad nubiles annos peruenit, ratum nolens habere quod a dicto patruo suo circa hoc fuerat procuratum, a uenerabili fratre nostro Senensi episcopo nubendi alii licentiam postulauit. Cumque partes idem episcopus citauisset, et prefata M. per procuratorem idoneum in iudicio compareret querens possessiones et res alias sibi restitui dotis nomine pro se datas, et pars altera restitutionem peteret mulieris eiusdem, asserens eam non posse per alium causam agere, sed  debere ipsius tractatui personaliter interesse, prefatus episcopus dubitans quid super iis statuere posset de iure, prout nobis suis litteris intimauit, processu negotii supersedit. Quia igitur non credimus ambigendum quin ipsa mulier, quamuis minor esse dicatur, et causam possit matrimonii per procuratorem tractare, ac pars alia restitui nequaquam debeat, que nullo iuris seu possessionis est commodo destituta cum per solam traductionem predictam, quam non precesserunt sponsalia uel consensus legitimus nec fuerunt etiam subsecuta, nullum inter eos obligatorium uinculum sit contractum, ut finis litibus imponatur, fraternitati tue per apostolica scripta mandamus quatenus, si est ita, nonobstantibus exceptionibus supradictis, partibus conuocatis,  audias que hinc inde duxerint proponenda, et quod canonicum fuerit appellatione remota decernas, faciens quod decreueris per censuram ecclesiasticam firmiter obseruari. Nullis litteris ueritati et iustitie preiudicantibus a sede apostolica impetratis.

Datum Laterani, III Idus Ianuarii pontificatus nostri anno undecimo.





CCuII. LITTERAE HENRICI CONSTANTINOPOLITANI IMPERATORIS AD DOMINUM PAPAM. De debellatione uoulle apud Philippopolim. 

 Sanctissimo Patri ac domino INNOCENTIO Dei gratia summo et uniuersali pontifici, HENRICUS eadem gratia fidelissimus in Christo imperator, a Deo coronatus, Romanie moderator, et semper Augustus, salutem et tam promptam quam debitam in omnibus obedientiam.

Non hominum sed Dei omnipotentis potissimum fuit, et precipue meritis et intercessionibus beatissimi Petri et Ecclesie Romane non nostris meritis hoc euenit, ut imperium Romanie nostro potentatui subiaceret. Cum enim miraculose factum fuerit ut ad honorem beati Petri Constantinopolis caperetur, miraculosius his diebus, beatissimo Petro dimicante pro nobis, Christus operatus est in nobis, cuius auxilio, uigilia ipsius  Petri festi quod uocatur ad uincula, iniquissimum persecutorem Ecclesie Dei uoullam apud Philoppopolim debellauimus, eumque, infinita strage facta suorum, de campo fugauimus; et ut gaudeatis nobiscum in Domino, quindecim dietas terre imperio nostro de suo acquisitas habemus. Status noster melioratus est, et de die in diem suscipit incrementum; nec nobis ascribimus, sed potius Deo et uobis, et fidei que in Ecclesia Romana subsistit. Nouerit sanctitas uestra quod sani sumus et incolumes, quod libentissime audiremus de uobis, et quod pro fide Ecclesie beatissimi apostolorum Principis, cuius  uicem geritis, subire martyrium non timemus; cui quidquid facimus, quidquid acquirimus, pro nomine ipsius et in ipso est et erit. Grates infinitas uobis referimus de honore a uobis exhibito G. famulo nostro, et de negotiis nostris a uobis obtentis. Litteras uestras gratanter suscepimus et deuote. Rogamus omnimodis Deum ut uos, quem ad honorem suum et Ecclesie ipsius erexit pastorem, in sua constituat sede sanos et incolumes diutius permanere, et conseruet nobis uos, famulum suum; uosque, cuius preces efficacissime sunt apud Deum, rogate pro nobis ut ipse nobis pro ipso dimicantibus opem conferat salutarem et uitam diutinam et uictoriam nobis donet. uolumus ut Ecclesia Romana nos habeat mandatorum exsecutores suorum; quia nos  non sumus eius domini, sed ministri. Pater sancte, ualeat sanctitas uestra, subueniendo nobis in nostris petitionibus, que pro nobis et pro terra nostra mittentur ad uos. Hucusque pia mansuetudo uestra nostras preces et petitiones benigne recepit, et quod bono inchoata est principio, placido consequatur effectu; quia nisi patrocinio uestro terra et imperium nostrum totius Romanie regatur, non est dubium quin succumbat; sed si uestrum auxilium habuerimus, cedet nobis aduersitas preliorum. Nihil enim possumus sine uobis. uidete ergo ut quod bene cepistis in Domino, opere compleatis.

Datum in expeditione nostra Pamphil., mense  Septembri, indictione XII, imperii nostri anno tertio.



CCuIII. CHARISSIMO IN CHRISTO FILIO FREDERICO ILLUSTRI REGI SICILIAE. Suadetur ne iurisdictionem spiritualem sibi uindicet. 

Ex tenore litterarum tuarum nostris est auribus intimatum quod Panormitana Ecclesia uiduata pastore, capitulum eiusdem Ecclesie tibi multoties supplicarunt ut eis preberes licentiam pontificem eligendi, quibus cum tandem benignum prebuisses assensum, mandans eisdem ut inuocata Spiritus  sancti gratia in personam idoneam conuenirent, cantor, succentor, et quidam alius a reliquis recedentes tuis iussionibus restiterunt, eius concanonicis inhibentes ne ad nominationem procederent, ad sedem apostolicam appellando. Super quo tu uehementer commotus, disposuisti acriter in personas eorum iniuriam huiusmodi uindicare, sed pro reuerentia nostra et ordinis clericalis motu animi temperato, solum eis exsilium indixisti, ut de cetero in regno tuo malignandi materiam non haberent, quod ob hoc nobis significare curasti, ne persuaderi nobis posset aliud ab eisdem. Nos igitur iis auditis mirati fuimus non modicum et commoti  grauiter contra eos qui hec tibi persuadere, fili carissime, presumpserant, cognoscentes profecto quod praua sint latera tua, que tibi huiusmodi persuadent. Unde nimirum timemus ne persuasionibus eorumdem inductus, imo seductus potius, imitari uelis uestigia crudelium tyrannorum, qui de terra uiuentium, suis iniquitatibus exigentibus, sunt abscissi, et nunc forte acrius cruciantur, cum non tua sorte contentus, nostram presumpseris usurpare, iurisdictionem in clericos exercendo. Temporalibus enim debueras esse contentus, que tamen habes a nobis, et non ad spiritualia, que ad nos pertinent, extendere manus tuas. Nescis quod cum Oza arcam federis temere tetigisset, a Domino correptus interiit, et Ozias rex, dum adolere uellet incensum,  lepre macula est respersus? Considerare quippe debueras et timere ne forte propter delicta predecessorum tuorum, qui quedam spiritualia sibi presumpserant usurpare, hec superuenerit tribulatio qua oppressum est hactenus et adhuc premitur et quatitur regnum tuum, et humiliari nichilominus in conspectu Altissimi, ut placatus conuerteret procellam in auram, et cessaret quassatio comprimens et conturbans. Certe si melius notauisses hec et ea que regnis ceteris euenerunt in quibus iis similia fuerant attentata, timuisses utique manum in clericos extendere ultionis, pro eo quod ad sedem apostolicam appellarant, nec a regno proscripsisses eosdem, cum et si te grauissime offendissent, nobis uindicta fuisset potius reseruanda; quia secundum  Apostolum seruus suo domino stat aut cadit, nec ad te iudicare seruum pertinet alienum. uerum fortassis ex eo te putas offensum quod in quodam  priuilegio predecessoribus tuis concesso, imo ab initio magis extorto, de appellationibus continetur, quasi appellando prefati clerici uenerint contra illud. Sed si diligentius attendisses quid actum fuerit super iis tempore clare memorie imperatricis Constantie, tunc regine Sicilie, matris tue, nequaquam id ad animum reuocasses. Cum enim eadem uenerabilem fratrem nostrum Neapolitanum archiepiscopum et dilectos filios Ham. archidiaconum Catanie, magistrum Thomam de Gaieta iustitiarium, et Nicolaum iudicem uigiliensem pro  innouando predicto priuilegio et concedendo ac confirmando ei ac tibi regno ad nostram presentiam destinasset, et illi pro iis multipliciter institissent, non potuerunt a nobis aliquatenus obtinere ut illud uellemus priuilegium innouare, propter quatuor capitula que continebantur in eo  , uidelicet de conciliis, legationibus, appellationibus et electionibus prelatorum. Tandem uero duo illorum ad predicte matris tue presentiam redeuntes, reliquis apud sedem apostolicam remanentibus, exposuerunt eidem super iis nostre beneplacitum uoluntatis; cui cum eadem, sicut religiosa persona, acquiescere studuisset, iidem ad sedem apostolicam  iterum accesserunt, et obtinuerunt a nobis illud priuilegium innouari et confirmari ei et tibi regnum, tribus capitulis de appellationibus, legationibus et conciliis a priuilegio prorsus amotis, et quarto, de electionibus scilicet, moderato  . Quid autem super electionibus inter nos ac prefatam matrem tuam fuerit ordinatum, cedula quam tibi presentibus mittimus interclusam te poterit plenius edocere. Monemus igitur serenitatem regiam et exhortamur attentius quatenus diuine considerationis intuitu de cetero non attentes tibi iurisdictionem in spiritualibus uindicare, ne contra te ac regnum tuum diuinam propter hoc prouoces maiestatem; sed in deuotione sacrosancte Romane Ecclesie matris tue firmiter perseuerans, eidem reuerentiam  debitam exhibeas et honorem, que, sicut pia mater, in iis et aliis necessitati ac utilitati tue diligenti sollicitudine prouidebit, et prefatos clericos reuoces et permittas in terra tua pacifice commorari et sua beneficia libere possidere, dimittens omnino rancorem quem contra eos propter appellationem ab ipsis ad nos interpositam concepisti; sciturus pro certo quod nos consitutum de electionibus inter nos et sepedictam imperatricem matrem tuam habitum per totum regnum faciemus solemniter publicari, ut secundum illud electiones de cetero celebrentur. Caueant autem illi qui te peruersis consiliis non metuunt fascinare ne super hoc de cetero malignentur, quia diuinam et nostram non effugient ultionem; cum tolerabilius sit ut humana  uindicta percutiat peruersores quam ira diuina in te ac regnum tuum, propter eorum iniquitates, deseuiat, si remanserint incorrecte.

Datum Laterani, u Idus Ianuarii, pontificatus nostri anno undecimo.



CCIX. PRIORI SANCTI THOMAE MARTYRIS ACONENSIS ET SANCTI GEORGII DE SISTO EIUSQUE FRATRIBUS. De confirmatione priuilegiorum. 

Cum a nobis petitur quod iustum est et honestum, etc., usque effectum. Eapropter, dilecti in  Domino filii, uestris postulationibus grato concurrentes assensu, loca ipsa in quibus diuino estis obsequio mancipati et personas uestras cum omnibus bonis que inpresentiarum rationabiliter possidetis, aut in futurum iustis modis dante Domino poteritis adipisci, sub beati Petri et nostra protectione suscipimus. Specialiter autem Sancte Marie, Sancti Petri et Sancti Nicolai de Campo Anglorum ecclesias, et hospitale Sancti Thome, ac possessiones alias, sicut eas iuste ac pacifice possidetis, uobis et per uos ipsis ecclesiis uestris auctoritate apostolica confirmamus et presentis scripti patrocinio communimus.  Quod autem predecessori tuo, fili prior, et successoribus suis felicis recordationis Alexander papa predecessor noster quotidianum usum annuli, uirge pastoralis, et mitre in precipuis festiuitatibus de sedis apostolice benignitate concessit, nos ratum habemus, eius uestigiis inherentes. Ad indicium autem huius a sede apostolica percepte protectionis ac liberalitatis duos sarracenatos nobis nostrisque successoribus annis singulis persoluetis. Decernimus ergo ut nulli omnino hominum liceat hanc paginam nostre protectionis et confirmationis infringere, etc., usque incursurum.

Datum Laterani, Iu Idus Ianuarii, pontificatus nostri anno undecimo.



CCX. PRIORI ET FRATRIBUS DE TINEMuAHE De confirmatione priuilegiorum. 


Iustis petentium desideriis dignum est facilem nos prebere assensum, et uota que a rationis tramite non discordant effectu prosequente complere. Eapropter, dilecti in Domino filii, uestris iustis postulationibus grato concurrentes assensu, possessiones uobis pia fidelium liberalitate collatas, libertates etiam et alia bona a clare memorie rege Ricardo et carissimo in Christo filio nostro  Ioanne rege Anglorum illustri Ecclesie uestre concessa, sicut ea iuste ac pacifice possidetis, et in  eorumdem authenticis plenius continetur, necnon ecclesias et pensiones earum eidem Ecclesie per metropolitani et diecesani episcopi litteras confirmatas, libertates quoque ac immunitates monasterio Sancti Albani pro suis cellis concessas, uobis et per uos Ecclesie uestre, cum sit cella monasterii memorati, auctoritate apostolica confirmamus et presentis scripti patrocinio communimus. Nulli ergo . . . hanc paginam nostre confirmationis infringere, etc., usque incursurum.

Datum Laterani, III Nonas Ianuarii, pontificatus nostri anno undecimo.



CCXI. LONDONIENSI, ELIENSI ET WIGORNIENSI EPISCOPIS. De negotio Cantuariensi. 


 Super negotio Cantuariensis Ecclesie carissimo in Christo filio nostro illustri regi Anglorum scribimus in hunc modum. »Tacti sumus dolore cordis intrinsecus et uehementi merore turbati quod cum ex illa specialis dilectionis prerogatiua qua te sedes apostolica diligebat inter ceteros principes sperauerimus ut uersa uice rependeres ei reuerentiam et honorem, odium ei pro dilectione retribuis, et quasi coniuraueris in te ipsum, tuo  non parcis honori, ut nostro ualeas derogare, quinimo, tuam et famam negligens et salutem, in preiudicium utriusque temere contra nostram et Ecclesie, imo Dei dispositionem erigeris, non attendens quod in uacuum eam euacuare moliris, cum extentam manum Altissimi nemo possit auertere quodque fuerit ab ipso decretum nullus ualeat immutare. Sane quantum et qualiter super negotio Cantuariensis Ecclesie tue regali celsitudini detulerimus, etsi tu forsan hoc non recolas ut ingratus, de memoria tamen uniuersalis Ecclesie facile non poterit aboleri, que bonitate malitiam non uincente, nostram circa te nimiam patientiam admiratur. Heu! que, carissime fili, duritia tuum obturauit auditum, ut salutaria monita tibi a nobis toties inculcata  non caperes? Que duritia tuum absorbuit intellectum, ut discreta consilia tibi a nobis suggesta sepius non seruares? Iam sic induratus esse conspiceris quod in immensum crescentem uulneris tui plagam non sentias. Ita fascinatus esse uideris quod nec medicaminis opem nec operam medicantis admittas, ut quasi de te possimus conqueri cum Propheta dicendo: Cui loquemur, et quem contestabimur amplius? Incircumcise sunt aures eius et audire non possunt . Piget te uerbi quod pro tua tibi salute suggeritur, tedet te boni quod pro tua tibi honorificentia suadetur, dum nec anime tue detrimenti te miseret, nec fame quoque, ne infamie dixerimus, mundare [f. mandare] te pudet.  Unde tanto magis te super tanta duritia miseramur quanto in crudelem ipse tibi mutatus, misereri tui hactenus miserabilius refugisti. Licet autem paterna caritas, ex qua ista tibi suggerimus, tibi sit forsitan odiosa, circa te tamen prudentis et amantis medici uices agimus, qui quandoque infirmum inuitum et improuide reluctantem salubriter secat et urit. Ideoque si morbum tuum, quod absit! inuenerimus induratum, uiolentiori nos coges insistere medicine, iuxta quod necessaria cura deposcet; cuius asperitatem etsi forsan in presenti refugias, sanitate tamen recepta, ipsius collaudabis effectum, ac peritum quoque medicum benedices. Ut autem adhuc lenitatis apponamus unguentum, si forsan ipso mollitus asperiora molimina non exspectes,  serenitatem regiam rogamus attentius et monemus, per eum qui uenturus est iudicare uiuos et mortuos obtestantes quatenus, usus consilio saniori, a tanto reuoceris errore, saltem in ipso negotio procedendo iuxta continentiam litterarum quas dilectus filius abbas Belliloci a nobis tuo dudum nomine impetrauit; quia procul dubio, preter culpam priorem, hoc ad culpam alteram tibi poterit imputari, si ab eo recedere uidearis quod sub tuarum litterarum testimonio tam expresso cum tanta fuerit instantia postulatum, per quas uidelicet litteras nobis humiliter supplicabas ut quidquid idem abbas de negotio ipso tuo nomine nobis diceret firmiter crederemus. Propter  quod debueras sine difficultate qualibet adimplere quod per suam fuit sollicitudinem impetratum; presertim cum hoc demum uisus fueris acceptare, quandoquidem propter illud a te prius diligenter auditum et examinatum prudenter, delegatos nostros ad presentiam tuam postea quasi pro complemento negotii uenire fecisti. Quapropter, fili carissime, ne sis durus, et negotio ipsi difficultatem de cetero nullam ingeras; ne te, quod absit! in illam difficultatem inducas de qua facile non ualeas expediri. Alioquin, quantumcunque personam tuam sincere in Domino diligamus, et canonicam disciplinam indignanter sis forsitan recepturus, quia tamen cum is qui diligitur castigatur, tunc circa eum pietas exercetur, eo quod amor habeat  plagas suas, que dulciores sunt cum amarius inferuntur, nisi usque ad tres menses post susceptionem aut recusationem presentium que premisimus adimpleueris, extunc ex parte Dei omnipotentis Patris et Filii et Spiritus sancti et beatorum Petri et Pauli apostolorum eius, quorum, licet indigni, auctoritatem habemus, te anathematizatum decernimus et a fidelium communione precisum, uenerabilibus fratribus nostris Londoniensi  , Eliensi, et Wigorniensi episcopi dantes firmiter in preceptis ut sententiam ipsam, appellatione remota, non differant publicare, facientes eamdem singulis Dominicis et festiuis diebus, pulsatis campanis et candelis accensis, usque ad satisfactionem condignam solemniter  innouari; quam etiam et nos ipsi solemniter ore proprio publicabimus, ut sic certius et ualidius pena eius in omnem Ecclesiam innotescat, cuius culpa generalem noscitur Ecclesiam offendisse: adhuc cum Altissimi adiutorio contra te multipliciter processuri, si nec sic tuum corrigere festinaris errorem. Ecce tensus est arcus. Fuge ergo, fili carissime, a sagitta que non consueuit abire retrorsum, ne sauciatus ab illa ita grauiter infirmeris ut non solum non possis ad meliora proficere, uerum etiam uix ualeas ad priora redire, cuius utique plaga sine deformi non poterit cicatrice sanari.«

Quocirca fraternitati uestre per apostolica scripta mandamus firmiterque precipimus quatenus si dictus rex ea que premissa sunt infra tempus non impleuerit  prenotatum, uos extunc in ipso negotio iuxta prescriptam formam, sublato cuiuslibet contradictionis et appellationis obstaculo, procedere non tardetis. Quod si non omnes, etc., duo uestrum, etc.

Datum Laterani, II Idus Ianuarii, pontificatus nostri anno undecimo.



CCXII. PRIORI ET CONuENTUI COuENTRENSI. De electione episcopi Couentrensis. 

Cum certa sint tempora constituta ultra que non debent Ecclesie pastoribus destitute uacare, carissimus  in Christo filius noster illustris rex Anglie, quod dolentes dicimus, preuaricationi preuaricationem addendo, facit, prout dicitur, ordinationem earum in regno suo uacantium ultra quam liceat prorogari, ut sic forsan earumdem prouentus sibi possit, occasionaliter uindicare quoadusque de personis que sibi placeant ordinentur, sperans maiorem a nobis gratiam, ut uidetur, multiplicatis excessibus extorquere: cum potius contra quemlibet, quantumcunque nobis sit charus, iniurias Ecclesie Dei tam perseueranter prosequi disponamus, ut nullasu pplicatione seu rebellione, donec ipse a persecutione desistat uel in ea defecerit, conuertamur. Unde nos eumdem regem nostris litteris monemus attentius et hortamur ut non impediat nec per suos impediri  permittat quominus tam cathedrales quam regulares Ecclesie sic uacantes personas idoneas per electionem liberam et canonicam sibi preficiant in pastores. Quocirca uniuersitati uestre per apostolica scripta precipiendo mandamus quatenus conuenientes in unum, inuocata gratia sancti Spiritus, personam idoneam, que tanto congruat oneri et honori, per electionem canonicam in pastorem uobis preficere studeatis. Alioquin, nos uobis cum diuino consilio et auxilio, secundum officii nostri debitum, talem curabimus in pastorem preficere, qui uobis preesse ualeat et prodesse, pro nulla iniustitie uiolentia prosecutioni iustitie defuturi, et inobedientiam uestram digna pena curabimus auctore Domino castigare.

 Datum Laterani, Idibus Ianuarii, etc., ut in alia.

In eumdem modum scriptum est priori et conuentui Dunelmensi.

In eumdem modum decano et capitulo Cicestrensi.



CCXII. De eodem argumento.

In eumdem modum capitulo Exoniensi. Cum certa sint tempora constituta, etc., usque conuertamur. Quia igitur quantumcunque regem ipsum in Domino diligamus et suo uelimus honori deferre, pro rege terreno celestem regem offendere non debemus, eumdem nostris litteris monemus attentius et hortamur, etc., ut in alia usque in finem.

 In eumdem modum decano et capitulo Lincolinensi, ut in precedenti usque in finem.

Datum, ut in alia.



CCXIu. LONDONIENSI, ELIENSI, ET WIGORNIENSI EPISCOPIS. De licentia celebrandi tempore interdicti. 

 Ad petitionem uenerabilis fratris nostri Stephani Cantuariensis archiepiscopi S. R. E. cardinalis  discretioni uestre committimus quatenus non obstante interdicti sententia quam tulistis, conuentualibus ecclesiis que ipsum patienter ac humiliter et continue ab initio seruauerunt licentiam concedatis pro conficienda eucaristia semel ac secreto in hebdomada celebrandi diuina, ut uirtus diuinissimi sacramenti finem impetret huic negotio salutarem. Quod si non omnes, etc., duo uestrum, etc.

Datum, Laterani, etc., ut supra in alia.



CCXu. EISDEM. Non esse communicandum cum excommunicatis. 

 Graue gerimus et indignum quod cum F. de Cantolu et R. de Cormeill. pro negotio Cantuariensis Ecclesie iustitia exigente sint uinculo excommunicationis astricti, quidam tam clerici quam laici maiores pariter et minores passim et scienter eis communicare presumunt. Nolentes igitur ut per huiusmodi presumptores dissoluatur neruus ecclesiastice discipline, fraternitati uestre per apostolica scripta precipiendo mandamus quatenus inquiratis super hoc, appellatione remota, sollicite ueritatem, et eam nobis fideliter rescribatis; ut per uestram relationem certiores effecti, contra tantam insolentiam auctore Domino procedamus sicut fuerit procedendum. Testes autem qui fuerint nominati, etc.,  usque perhibere. Quod si non omnes, etc., duo uestrum, etc.

Datum Laterani, II Idus Ianuarii, pontificatus nostri anno undecimo.



CCXuI. STEPHANO CANTUARIENSI ARCHIEPISCOPO S. R. E. CARDINALI. De eadem re. 

Ex paterne benignitatis affectu quem erga salutem gerimus singulorum occasionem indurandi nulli uolentes, sed causam potius penitendi prestare, fraternitati tue presentium auctoritate concedimus  quatenus F. de Cantalu et R. de Cormeill. qui nominatim excommunicati fuerunt eo quod ad Ecclesiam tuam manus sacrilegas extendere, beneficium absolutionis impendas cum illud duxerint humiliter implorandum, dispensando cum ipsis, si expedire cognoueris, de labore quem essent ueniendo pro absolutione petenda ad sedem apostolicam subituri, maxime si spes fuerit quod per absolutionem eorum pax debeat efficacius prouenire.

Datum, ut supra in alia.



CCXuII. EIDEM. De licentia celebrandi tempore interdicti. 


Fraternitati tue presentium auctoritate concedimus quatenus, non obstante interdicto pro Ecclesia tua lato, si pro Ecclesie tue pace ad presentiam karissimi in Christo filii nostri illustris regis Anglie te contigerit utiliter accersiri, permittere tibi liceat ut in locis ad que in tuo transitu declinaueris celebrentur tibi ac uenerabilibus fratribus nostris Londoniensi, Eliensi et Wigornensi cepiscopis tuis et familie tue suppressa uoce diuina

Datum, ut supra.



CCXuIII. WINTONIENSI EPISCOPO. Ut ea impleat que supra nominati episcopi ei iniunxerint. 


Fraternitati tue presentium auctoritate mandamus et in uirtute obedientie sub obtentu gratie nostre districte precipimus quatenus ea que uenerabiles fratres nostri Londoniensis, Eliensis, et Wigorniensis episcopi uel eorum duo super Ecclesie Cantuariensis negotio tibi duxerint iniungenda, omni occasione, difficultate, seu dilatione postposita implere procures. Alioquin illud in caput tuum grauissime redundaret.

Datum Laterani, Idibus Ianuarii, pontificatus nostri anno undecimo.



CCXIX. HERuEO EPISCOPO TRECENSI EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. 


Cum honestas tua, frater episcope, ac deuotio mereantur ut apud nos in tuis debeas petitionibus exaudiri, tanto tibi libentius in iis que secundum Deum duxeris requirenda deferimus quanto gratiam apostolice sedis comparasse tibi nosceris pleniorem. Eapropter, uenerabilis in Christo frater episcope, tuis iustis postulationibus clementer annuimus, et ad exemplar felicis recordationis Alexandri pape predecessoris nostri Trecensem Ecclesiam, cui auctore  Deo preesse dignosceris, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona eadem Ecclesia in presentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma tibi tuisque successoribus et illibata permaneant; in quibus hec propriis duximus exprimenda uocabulis. Ecclesiam de Sancto Leone et ipsam uillam cum appendiciis et pertinentiis earum, ecclesiam de Aquis et uillam cum appendiciis et pertinentiis suis, decimam de Barbereio, decimam capelle Sancti Luce tam in annona quam in uino, ecclesiam de Calixto,  ecclesiam de uillagruis, ecclesiam de Nigella, ecclesiam de Monte Poterii, ecclesiam de Monte Geuoldi, ecclesiam de Larbusia, ecclesiam de Pontibus, ecclesiam de Nogento, ecclesiam Sancti Petri et Sancti Martini de Bocenaio, ecclesiam de Auenz, ecclesiam de Mariniaco, ecclesiam de Castris, ecclesiam Sancti Sauiniani, ecclesiam de Saueriis, ecclesiam Sancte Maure, ecclesiam de Corlauelleio, ecclesiam de uerreriis, ecclesiam de Lusineio, ecclesiam de Bulliaco, ecclesiam de uillamauri, ecclesiam Sancti Medardi, ecclesiam de Bretteniaco, ecclesiam de Fols, ecclesiam de Barbona, ecclesiam de Esterniaco, ecclesiam de Campo Guidonis, ecclesiam de Busseiaco, ecclesiam de Curia Giuoldi, ecclesiam de Tombis, ecclesiam de Sancto Iusto,  ecclesiam de Sancto Ferreolo, ecclesiam de Arceiis, ecclesiam Troci de Sancto Basolo, ecclesiam Sancti Ulfi, ecclesiam de Salona, ecclesiam de Calderiaco, ecclesiam de Allebauderiis, ecclesiam de uiaspero cum capella Boneuicine, ecclesiam de Grandiuilla, ecclesiam de Herbita, ecclesiam de uilleriis, ecclesiam de Semonia cum capella Campi Grillonis, ecclesiam de Ulmis, ecclesiam de Estrellis, ecclesiam de Bolegiis, ecclesiam de Summouere, ecclesiam de Septem fontibus, ecclesiam de Puellari monasterio, ecclesiam de Penz, ecclesiam de Nucerio, ecclesiam de Dienuilla, ecclesiam de Crespeio, ecclesiam de Sublenis, ecclesiam de Pigneio, ecclesiam de Hispania, ecclesiam de Loues, ecclesiam de Sumpsefio, ecclesiam de Sancta Susanna, ecclesiam de Pipere, ecclesiam  de Guasconia, ecclesiam de Marcilliaco, ecclesiam de Summofonte. Preterea canonicales ecclesias ad ius Trecensis Ecclesie pertinentes, scilicet ecclesiam Sancti Nicolai de Sezanna, ecclesiam Sancti Remigii de Pleiotro, ecclesiam Sancti Blicherii de Breccis, ecclesiam Sancti Flauiti de uillamauri, ecclesiam Sancti Nicolai de Pugeio, ecclesiam Sancti Laurentii de Planceio, ecclesiam quoque Sancti Stephani prope ciuitatem Trecensem, cuius curam decani eiusdem loci de manibus tuis debent suscipere, cum omni obedientia et subiectione quam tibi tuisque successoribus iidem decani cum hominii tenentur exhibitione persoluere, auctoritate apostolica confirmamus. Ad instar preterea bone  memorie Eugenii pape predecessoris nostri abbatiam Sancti Lupi, abbatiam Sancti Petri de Cella, abbatiam Sancti Martini, abbatiam Sancti Petri Aremarensis, abbatiam Sancti Petri de Nigella, abbatiam que uulgo dicitur Oia, abbatiam Sancti Sereni de Cantumerula, abbatiam Sancte Marie de Arripatorio, abbatiam Sancte Marie de Bullencurt, abbatiam Sancte Marie de Recluso, abbatiam de Belloloco, abbatiam de Capella, abbatiam de Bassofonte, abbatiam Sancte Marie que sita est in suburbio Trecassino, abbatiam que uocatur Paracletus, decimam de Molceio, decimam de Marineio, decimam de Iardourio, decimam de Summofonte, decimam de Auantz, decimam de uilla Arduini, decimam de Sancto Leone, decimam de Martileio,  decimam de Bretenaio, decimam de Sancto uictore, decimam de Clellis, decimam de Nououico, decimam de Fontebetun, et decimam de Busseriis, tibi et ecclesie tue auctoritate apostolica confirmamus. Ad hec, cum de prudentum et religiosorum uirorum consilio bone memorie Mattheus predecessor tuus statuisse dicatur ut in Trecensi Ecclesia septem canonicorum ad minus presbyteri et septem diacones, preter archidiaconos, sint assidui, quibus decedentibus nulli debeant subrogari nisi presbyteri uel diaconi aut etiam alii in talibus ordinibus constituti quod propinquioribus Quatuor Temporibus que occurrunt ad illos ordines assumantur, promissione ac professione nichilominus prestita de assiduitate in predicta Ecclesia facienda, idem  Alexander predecessor noster eiusdem episcopi petitionibus benigne, prout decuit, annuendo, constitutionem ipsam ratam habens et firmam, eamdem perpetuis temporibus illibatam manere decreuit, adiiciens quod si eis inferiorum ordinum clerici fuerint substituti, et commoniti primis Quatuor Temporibus illos ordines non reciperent, liceret dicto episcopo et successoribus suis illis loca sua et fructus interdicere prebendarum, et si nec sic in subsequentibus Quatuor Temporibus ordines illos recipere procurarent, eis prorsus amotis, alios subrogandi liberam haberet auctoritate apostolica facultatem. Preterea de ipsius episcopi conscientia et uoluntate idem predecessor noster instituit ut si qui canonici Trecensis Ecclesie eiusdem episcopi uel  successorum suorum aut etiam in eiusdem Ecclesie seruitio forsan existerent, uel cum licentia iam dicti episcopi et capituli uacarent scholasticis disciplinis, aut essent infirmitate detenti, suarum nichilominus integros fructus perciperent prebendarum, alii uero canonici, qui Ecclesie assidue non seruirent, uiginti tantummodo solidos perciperent annuatim. Insuper idem Alexander predecessor noster adiecit ut tam a prefato episcopo quam a successoribus suis in predicta Ecclesia, cum decano careret, in decanum presbyter canonicus statuatur, aut etiam diaconus, qui primis Quatuor Temporibus que occurrerint in presbyterum ordinetur, et si commonitus in eisdem Quatuor Temporibus ordinem  presbyterii suscipere forte neglexerit, fas prefato episcopo et suis successoribus esset illi auctoritatem et potestatem ipsius officii et sedem in choro et capitulo interdicere, ac si nec sic in subsequentibus Quatuor Temporibus ordinem presbyteratus susciperet, eo amoto libere alium subrogaret. Nos igitur eiusdem predecessoris nostri uestigiis inherentes, que ab ipso super premissis articulis approbata uel statuta sunt approbando, eadem auctoritate apostolica confirmamus. Ad hec, ad instar eiusdem Alexandri predecessoris nostri sancimus ut nec tibi neque tuis successoribus liceat prescriptas parochiales ecclesias de mensam episcopi  specialiter pertinentes a mensa uestra sine auctoritate Romani pontificis aliquatenus alienare. Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, nisi presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate  cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premium eterne pacis inueniant. Amen.

Datum Laterani, per manum Ioannis Sancte Marie in Cosmidin diaconi cardinalis S. R. E. cancellarii, Xu Kal. Februarii, indictione XII, Incarnationis Dominice anno 1209 pontificatus uero domni Innocentii pape III, anno undecimo.



CCXX. ILLUSTRI REGI HUNGARIAE. De negotio episcopi Bamberg. et archiepiscopi Colocensis. 


 Licet Babembergensis episcopus se nobis multipliciter exhibuerit in deuotum, ad regium tamen honorem et ecclesiasticam honestatem congruum respectum habentes, negotium suum sub hac forma legatis nostris duximus committendum ut si super nece clare memorie Philippi ducis Sueuie, accusatore contra eum legitimo comparente, culpabilis coram eis fuerit comprobatus, eum ab omni officio et beneficio ecclesiastico, sublato cuiuslibet contradictionis et appellationis impedimento deponant, alioquin indicant ei purgationem canonicam; in qua  si forte defecerit, eadem ipsum censura condemnent; quod si legitime se purgauerit, denuntient eum super obiecto crimine penitus innocentem; ante omnia prouidentes, ut si quid contra eum uel eius Ecclesiam est perperam attentatum, in statum debitum reuocetur. Concedimus autem ut si maluerit coram nobis prosequi causam suam, ad apostolicam sedem accedat, et ibi eam illo quo decet ordine prosequatur. Utrumlibet autem tam nobis quam ipsis legatis non differat intimare, ut sine dubitatione sciatur ubi sit iudicium actitandum. Preterea de tua regali prudentia ualde conquerimur tibi ipsi, qui de Colocensi electo per instantiam nimiam  nos grauiter circumuenisse uideris, detrahentibus nobis multis, sicut et habere uidentur materiam detrahendi, quod illum prefecimus in magistrorum magistrum qui nondum discipulorum discipulus esse norat, cum eum in episcoporum episcopum concesserimus promouendum, qui scientia pontificali officio congruente asseritur ex maiori parte carere, in tantum ut cura commisse sibi Ecclesie derelicta, que quasi grauius uiuo pastore uidetur quam mortuo destituta, uincentiam se transtulerit, ibique circa prima rudimenta uersetur, non precauens imperitiam suam, quam caute domi studendo potuisset utcunque redimere, foris indecenter uagando turpiter publicare. Quapropter ei per nostras dedimus litteras in preceptis ut, omni  dilatione postposita, continuo ad Colocensem Ecclesiam reuertatur, et aliquos uiros peritos familiariter secum habens, proficere in scientia sub ipsorum satagat disciplina, sollicite prouidendo ut litterature defectum ita studeat prerogatiua morum et conuersationis honeste redimere quod nos, uno per alterum compensato, possimus eum aliquatenus tolerare. Alioquin, eius exemplo qui dicit: Penitet me fecisse hominem , cogitare de ipso aliter oportebit; ut quod circumuenti construximus, circumspecti demum fauente Domino destruamus. Quocirca serenitatem regiam monemus attentius et hortamur quatenus ipsum ad hoc ita diligenter inducas, ne, si secus egerit, quem alleuare tantopere  studuisti, deiecisse potius te contingat.

Datum Laterani, XII Kal. Februarii, pontificatus nostri anno undecimo.



CCXXI. ILLUSTRI REGI ANGLIAE. De negotio Cantuariensi. 

 More pii patris, qui filium offendentem offensus etiam odisse non potest, et quandoque de malo eius grauius quam ipse turbatur, indurato tibi non possumus indurari; sed paterna pietate molliti, te tantopere in tua damna molitum omni ope uel opera qua ualemus satagimus emollire, ut te a tuo damnabili et damnoso proposito reuocemus, tristantes plurimum si quod ueremur contingeret te incurrere,  sed maioris causam tristitie reputantes quia noluisses illud, cum posses premunitus toties et premonitus, euitare. Fortuitum namque malum doloris habet qualecunque remedium. Quod autem spontaneus quis incurrit, durius post se ingerit dolendi tormentum. Tu uero, fili carissime, precaue diligenter ne uolens et sciens illi periculo te subiicias a quo te cupimus tanto studio preseruare, quodque demum tanto tibi maiorem incuteret penam quanto minus prouide reiecisses ostensam tibi de illo uitando cautelam. Illud autem regalem prudentiam nolumus ignorare, quod multa nobis de presentis negotii circumstantiis innotescunt que a  tua notitia per illorum uersutias absconduntur qui tibi nolunt ostendere uulnus tuum, nescientes uinum increpationis infundere, scientes autem adulationis oleum illinire; utinamque callide non procurent ut semper in angustia perseueres, quatenus in angustia constitutus semper illos habeas cariores. Quapropter nos, qui et prudenter illud aspicimus et curare salubriter affectamus, consilia monitis monitaque consiliis inculcantes, blanditiis minas et minis blanditias interserimus, uice periti medici medicinalis artis auxilia uariando, qui ferrum adhibet ubi fomenta non prosunt, et potione tepentis aque languores emendat qui medicine uiolentiam non senserunt; quoniam, etsi uelut adamans durus esses, deberet utique te artificii tanti sedulitas  emollire, cum ille, tametsi cedere ferro nesciat, hircini sanguinis infusione mollescat. uide quoque ne cursum tue prosperitatis impedias, quia nobiscum pacem habere non posset quicunque te uellet in hoc errore fouere. Iam igitur apud te quasi ultimis remediis insistentes, que ultra tibi adhibere possimus remedia non habemus, et inter repugnantes sibi sanare uolentis et sanari nolentis affectus, donec spes huiusmodi cure foret, mallemus leuibus et suauibus quam duris et asperis te curare: cum illa nullam deserant post se saniem, ista uero deformem soleant relinquere cicatricem. Ne itaque nos et te in maiorem necessitatem inducas, ecce familiariter petimus, ecce dulciter admonemus, ecce paterne consulimus, ecce benigne rogamus, sub obtentu  diuini iudicii in remissionem tibi peccaminum iniungentes quatenus super Ecclesie Cantuariensis negotio nobis et Ecclesie, imo Deo, sine ulteriori mora satisfacere non postponas, pro illa dilectione sincera qua te inter ceteros principes et dileximus et diligimus, hoc saltem nobis concedens in donum, qui spem utique habebamus, nec desperamus adhuc, quod si petissemus maiora, negare nullatenus debuisses  ; presertim cum, sicut alia tibi uice curauimus intimare, licet supra ius tuo fuerit iuri delatum, ex iis autem que acta fuerant uel gerenda nullum tibi uoluerimus, aliquando preiudicium generari. Eligas ergo, fili carissime, tam dulcibus monitis et consiliis salutaribus acquiescere, non  autem adulantium peruersitatibus et peruersorum adulationibus assentire; quoniam, ut utamur uerbo diuino. Qui beatum te dicunt, ipsi te decipiunt . Alioquin, celum et terram contra te in testimonium in uocamus quod ex pertinacia tua non ex nostra seueritate continget, si manum apostolicam in te pateris aggrauari, quam hactenus uix potuimus, sed de cetero nunquam poterimus continere. Quere, quesumus, diligenter ab illis qui caput tuum oleo peccatoris impinguant ad quem finem ualeas ex hac pugna uenire. Non audebunt profecto aliud respondere nisi quod non poteris uincere nisi uictus, sed gloriosior erit tibi uictoria cum de uicto fueris uictor  effectus; quia tunc uinces procul dubio cum uinceris, nec ab homine, sed a Deo, a quo gloriosum est homini uinci, ut semper det homo Deo gloriam et honorem. Unde nemo te uana suggestione seducat, quod nisi tu cesseris nobis, nos in hac pugna quouis tibi modo cedamus, qui facilius possemus occidi quam uinci.

Datum Laterani, X Kal. Februarii, pontificatus nostri anno undecimo.



CCXXII. GIRARDO ECCLESIAE THEBANAE THESAURARIO. Suscipitur sub protectione sedis apostolice. 

Cum a nobis petitur, etc., usque effectum. Eapropter, dilecte in Domino fili, tuis iustis postulationibus  grato concurrentes assensu, personam tuam cum omnibus bonis tam ecclesiasticis quam mundanis, etc., usque protectione suscipimus. Specialiter autem thesaurariam Ecclesie Thebane, sicut eam iuste possides et quiete, deuotioni tue auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre protectionis et confirmationis infringere, etc., usque incursurum.

Datum Sore, uI Kal. Septembris, pontificatus nostri anno undecimo.



CCXXIII. IOANNI REGI ANGLORUM ILLUSTRI. Ut bona B. Anglorum regine restituat. 


Quantum celsitudini regie in negotio carissime in Christo filie Berengarie, quondam Anglorum regine illustris, hactenus detulerimus  , si melius notauisses, forsitan et tu nobis, imo ei cuius uicem, licet immeriti, gerimus, ad quem ascendunt a maxilla descendentes ab oculo lacryme uiduarum, quas etiam exaudire, cum ad eum uociferauerint, se Altissimus pollicetur, curasses in hac parte deferre, ac tandem uincens salubriter temetipsum, preces et monita nostra tibi super hoc plus quam octies replicata effectui mancipasses, nec cegisses prefatam reginam toties fatigari laboribus et expensis, quam ex strenuitate regali, nobis non exhortantibus, honorare debueras et ab aliis pro uiribus  defensare, considerato perspicue quod id ad tuum honorem cederet et salutem. Ecce iam octo annis et amplius apud te propter hoc precibus et monitionibus insistentes exspectauimus patienter si quo modo tue saluti consulens et honori, eidem regine super dotalitio suo, medietate mobilium inclyte recordationis regis Ricardi fratris tui, et quibusdam aliis que sibi competere asserit, satisfacere procurares deferendo Deo et nobis, qui forte plus debito tibi detulimus in hac parte. Sed nec sic adhuc potuimus proficere, sicut effectus indicat, et sepedicte regine querela nostris auribus toties inculcata, cum non solum ei satisfacere non  curaueris, uerum etiam nec coram iudicibus illis quibus negotium ipsum dignoscimur pluries commisisse uolueris iustitiam exhibere, qui non tantum cauere debueras ne a te iniuriarum actio nasceretur, sed etiam cohibere quoslibet tue ditioni subiectos ne iniuriam cuiquam facerent, cum ad malefactorum uindictam, laudem uero bonorum gladium susceperis baiulandum. Certe non minus serenitati regie quam ipsi regine, imo longe amplius expedisset nostris super hoc acquieuisse monitis et consiliis, per que diuinam placare potueras maiestatem, quam propter iniuriam sepedicte regine illatam uideris grauiter offendisse, ac etiam laudem in conspectu hominum promereri; quia, etsi ei super damnis esset rerum temporalium satisfactum, tibi  damnum innocentie resarcisses, quod non est dubium esse maius. uerumtamen si te forsan existimes eidem in aliquo non teneri, coram nobis, qui personam hominis in iudicio non accipimus, sed iustum iudicium, prout ille nobis inspirare dignatur qui omne iudicium dedit Filio, iudicamus, saltem ipsi debueras iustitiam exhibere, ac non uti potentie magnitudine contra illam, sciens quod potentior est te ille qui facit misericordiam et iudicium omnibus iniuriam patientibus et in regno hominum dominatur. At tu hec prout conuenit non attendens, nec satisfacere illi nec subire super predictis iudicium cum eadem hactenus uoluisti. Cum enim, post octo annos elapsos, per quos regie serenitati detulimus, nolentes ulterius deferre homini contra Deum,  qui uiduam uoce prophetica precipit defensari, tibi dederimus in mandatis ut usque ad festum Natiuitatis beate Marie proximo preteritum per procuratorem idoneum te nostro conspectui presentares, exhibiturus sepefate regine uel procuratori eiusdem super premissis et aliis, si qua forte aduersus te duceret proponenda, quod ordo posceret rationis: tu id efficere penitus contempsisti, licet dilectus filius prior Wigorniensis de mandato uenerabilis fratris nostri Wigorniensis episcopi, exhibitis tibi litteris nostris, prefatum terminum ex parte nostra tue magnitudini peremptorium assignarit, sicut uenerabiles fratres nostri Eliensis et prefatus Wigorniensis episcopi, quibus super hoc direximus  scripta nostra, per suas nobis litteras intimarunt; procuratore ipsius regine ad predictum terminum ad sedem apostolicam accedente, ac per quatuor menses et amplius exspectante. Quia igitur contra salutem nostram et tuam tibi deferre ulterius nec uolumus nec debemus, serenitatem regiam monemus et exhortamur attentius, in uirtute Spiritus sancti firmiter iniungentes quatenus usque ad sex menses post susceptionem presentium aut prefate regine satisfacias congrue de predictis, aut componas, si fieri possit, amicabiliter cum eadem, uel per sufficientem et idoneum responsalem te nostro conspectui representes, exhibiturus eidem uel procurater  suo super tis et aliis que aduersus te duxerit proponenda iustitie complementum. Alioquin, extunc in Sumersetsire manerium de Yuecestre et manerium de Meretoc cum pertinentiis eorumdem, et totam Rotelandam cum pertinentiis eius, et manerium de Keten cum tota Socka, et Brudecrost, et Nortufham, cum pertinentiis eorumdem, et in Barchescire manerium de Lamburn. cum pertinentiis eius, et in Wiltescire, Westburi, Wilton et Malmesburi, cum pertinentiis eorumdem, et in Sudsex uillam Arundelle cum honore ac pertinentiis suis, et ciuitatem Cicestrie cum ipsius pertinentiis, et in Oxonefordescire uillam de Stanton, cum pertinentiis eius, et in Nordhantonscire Rokingham cum pertinentiis eius, et uillam de Nordhanton. in Deuenescire  manerium de Keinton et Leston cum pertinentiis suis ac manerium de Alrichescote, cum uilla de Sloncumbis, et Quenewke cum pertinentiis suis, et ciuitatem Exonie, et in Sudhamtonscire manerium de Wlfintonia cum pertinentiis suis, et in Heresfordescire Berchamested, cum toto honore ac pertinentiis eius ac in Essex. uillam de Waltham cum pertinentiis eius, et in London. Eya regine et in Lincolnscire Grahan cum pertinentiis suis, et uillam de Stamford cum pertinentiis eius, ac in Glowescestrescire honorem de Berkeleia ac pertinentias eius cum omnibus aliis maneriis, uillis, et castris que ad dotalitium prefate regine spectare noscuntur, necnon domania, maneria tua in predictis  comitatibus constituta, de quibus sepefata regina lanam debet habere, licet omnia predicta ex alia causa supposita sint sententie interdicti, propter hoc pari sententia specialiter decernimus alligata, ut in iis omnibus nequaquam interdicti sententia relaxetur donec super hoc satisfeceris competenter, dantes districte uenerabilibus fratribus nostris Sossensi et Saresberiensi episcopis nichilominus in preceptis ut ipsi, humana gratia et mundano timore postpositis, prefatam sententiam publicent et faciant, sublato cuiuslibet contradictionis et appellationis obstaculo, auctoritate nostra firmiter obseruari. Quod si nec sic tua poterit durities emolliri, in te manus nostras fortius curabimus aggrauare; sciturus quod, quantumcunque te sicut  carissimum in Christo filium diligamus quia tamen in tue salutis dispendium tibi ulterius non credimus deferendum, nulla omittemus penitus ratione quin nostrum officium exsequamur donec ad cor rediens super hoc apostolice sedi te offeras pariturum.

Datum Laterani, XII Kal. Februarii, pontificatus nostri anno undecimo.



CCXXIu. ROFFENSI ET SARESBERIENSI EPISCOPIS. De eadem re. 

Si carissimus in Christo filius noster Ioannes  rex Anglorum illustris melius notauisset quantum celsitudini regie hactenus detulerimus in negotio carissime in Christo filie Berengarie quondam Anglorum regine illustris, forsitan et ipse nobis, imo ei cuius uicem licet immeriti gerimus, etc., in eumdem modum ut in alia usque obseruare, prefato regi litteras nostras, quas propter hoc eidem dirigimus, exhibentes. Qualiter autem in exsecutione precepti apostolici processeritis, nobis per litteras uestras curetis fideliter intimare, preceptum nostrum taliter impleturi quod non possitis de negligentia reprehendi, sed de obedientia potius commendari. Quod si non ambo iis exsequendis, etc., alter uestrum ea nichilominus exsequatur.

Datum Laterani, etc., ut in alia



CCXXu. PRAEPOSITO ET CAPITULO BRIuATENSI. De exemptione eorum. 


 Cum dilecti filii S. Ecclesie uestre ac D. uenerabilis fratris nostri Claromontensis episcopi procuratores ad sedem apostolicam accessissent, et nos eis benignam audientiam dedissemus, procurator eiusdem episcopi proposuit coram nobis quod cum Ecclesia uestra in ipsius episcopi sit diecesi constituta, et ob hoc deberetis eidem tanquam diecesano uestro in spiritualibus respondere, uos ipsi iura episcopalia penitus subtrahentes, in Ecclesiis aliis eiusdem diecesis, quas ad uos pertinere proponitis, non permittitis  ipsum iurisdictionem debitam exercere, procurationem quam idem et predecessores ipsius ab ipsis Ecclesiis aliquando habuerunt sibi pro uestre uoluntatis arbitrio subtrahendo. uerum procurator Ecclesie uestre proposuit ex aduerso quod cum eadem a iurisdictione cuiuslibet preterquam Romani pontificis penitus sit exempta, sicut per priuilegium pie recordationis Calixti pape predecessoris nostri euidenter apparet, non tenebamini ei nec pro capite nec pro membris que ad uos pertinent pleno iure in aliquo respondere. Porro pars altera replicauit quod idem priuilegium formam priuilegii non uidetur habere, cum uerbum exemptionis non contineatur in eo, sed inhibitionis tantum inueniatur insertum, proponens illud nequaquam  suspicione carere, cum stylum cancellarie nostre non sapiat, et subscriptionibus cardinalium non appareat communitum, propter quod idem debere carere uiribus proponebat, et nullam esse per ipsum prestitam libertatem, attamen etsi aliquas uires obtineat, licet capiti per illud utcunque tribuatur libertas, membra tamen ab episcopali non eximit potestate, cum de libertate membrorum nullam expressam faciat mentionem. Unde asserebat eadem memorato episcopo esse debere diecesani lege subiecta, sicuti Ecclesie ille suis subsunt episcopis que ad quedam monasteria pertinent que sedem apostolicam nullo respiciunt mediante. Ad quod  fuit ex parte uestra responsum quod libertas per prefatum priuilegium Ecclesie uestre concessa non solum ad caput debet referri, uerum etiam ad membra ipsius extendi; quia illud quod continetur in eo, Chrisma, oleum sanctum, consecrationes altarium et ecclesiarum et ordinationes clericorum qui ad sacros ordines fuerunt promouendi, a quocunque malueritis catholico suscipietis episcopo, ad minores est ecclesias referendum, cum in maiori ecclesia baptismus minime celebretur, ratione cuius chrisma et oleum sanctum sunt potissime opportuna, et ad consecrationes altarium et subditarum ecclesiarum et ordinationes etiam clericorum tam membrorum quam capitis semper consueueritis uicinos episcopos conuocare. Unde si quantum ad ista, que sine ministerio  episcopi fieri non possunt, minores ecclesie sunt exempte, multo fortius quantum ad alia intelligi debent libertate gaudere que sine officio episcopi possunt expediri, cum indulsisse uideatur minora qui maiora concessit. Adiecit insuper procurator predictus quod si non sufficerent supradicta, tanto tempore usa fuerat Ecclesia uestra tam in capite quam in membris huiusmodi libertate quod legitima esset super ea contra predictum episcopum prescriptione munita. Nam ad exsequendum predicta que, sicut supra dictum est, non possunt nisi per episcopum expedire, semper quos uoluit episcopos conuocauit. Alia uero, utpote clericorum institutiones et destitutiones eorum, tam clericorum, quam laicorum coactiones et decisiones  causarum tam criminalium quam ciuilium, semper exercuit per se ipsam. Sacrista etiam et hebdomadarii Ecclesie uestre sacerdotes et clericos subditarum ecclesiarum ad synodum euocant bis in anno, et eis synodalia dant precepta, et corrigunt tam in clericis quam in laicis que inueniunt corrigenda. Preterea minores Ecclesie adeo sunt annexe maiori quod sunt de corpore prebendarum et etiam dignitatum eiusdem, que in uilla Briuatensi oblationes et decimas recipit, iniungit penitentias, et recipit ad sepulturam defunctos; licet sint ibi alie quedam ecclesie que ab ipsa omnino dependent, propter multitudinem populi, ad succursum. Ceterum cum Claromontensis episcopus terram  supponit ecclesiastico interdicto, in Ecclesia uestra et in membris ipsius diuina officia celebrantur, nec unquam in officiis ecclesiasticis Claromontensis Ecclesie consuetudinem imitantur. Nos igitur iis et aliis que coram nobis fuere proposita plene auditis ac perspicaciter intellectis, quia prefatum priuilegium in duobus locis plenariam Ecclesie uestre continere perspeximus libertatem, de fratrum nostrorum consilio ipsam in capite liberam omnino esse decreuimus, ut nulli unquam in spiritualibus teneatur preterquam Romano pontifici respondere. Membra uero ipsius adiudicauimus episcopo memorato fore lege diecesana subiecta, illis  duntaxat exceptis super quibus uos probare poteritis legitima prescriptione munitos. Quia uero priuilegium meretur amittere qui concessa sibi abutitur potestate, nisi libertate uobis concessa curaueritis bene uti, ut ex ea propter absentiam correptoris non captetis licentiam delinquendi, sed potius propter gratiam largitoris benefaciendi materiam assumatis, illo uos priuilegio noueritis esse priuandos; presertim cum a nullo predecessorum nostrorum fuerit innouatum. Nulli ergo . . . . hanc paginam nostre definitionis infringere, etc., usque in finem.

Datum Laterani, u Kal. Februarii pontificatus nostri anno undecimo.



CCXXuI. ABBATI SANCTAE GENOuEFAE, ET ARCHIDIACONO, ET MAGISTRO P. PEuEREL CANONICO PARISIENSI. De electione episcopi Morinensis. 


 De prudentia dilectorum filiorum abbatis Sancti uictoris, decani, et magistri Roberti de Corzon canonici Parisiensis non possumus non mirari, quod cum super negotio dilecti filii Morinensis electi per litteras nostras certa forma fuerit illi expressa per omnia consona rationi, eam ipsi pro sue uoluntatis arbitrio excesserunt. Nam cum fuerit ipsis iniunctum ut illos tres electores, in quos canonici Morinenses potestatem episcopum eligendi contulerant, astringerent uinculo iuramenti dicere ueritatem quot ex canonicis, examinationis tempore, in  prefatum conuenerunt electum, et si tres simul aut duo saltem ex ipsis iurati dicerent quod canonicorum maior pars conuenerat in eumdem, iidem contradictoribus silentium imponere non differrent, et si per eorum depositiones constaret dictum electum exstitisse a paucioribus nominatum, tunc demum diligenter audirent quidquid utraque pars proponeret ad probandam formam secundum quam eligendi prefatis tribus electoribus potestas asseritur fuisse concessa, et si foret sufficienter ostensum quod de gremio Ecclesie secundum formam sibi datam deberent eligere in quem omnes uel maior et sanior pars capituli conueniret, ipsi electionem eius omnino cassarent; alioquin, quod de ipso factum est ratum  habentes, contradictores per censuram ecclesiasticam ab eius impetitione compescerent appellatione, remota: ipsi, sicut ex litteris eorum accepimus, illos tres electores ad suam presentiam euocarunt, et primo duobus eorum et tertio postmodum in ipsorum presentia constitutis, ab eis sub iureiurando fideliter et sollicite de numero canonicorum Morinensium qui dicebantur electum nominasse predictum studuerunt inquirere ueritatem. Sed quia ipsi uidebantur quandoque loqui eumdem et excogitatum sermonem, quandoque etiam uacillantes, ipsum multimodis uariabant, in tantum ut quanto examinabantur fidelius, tanto minus fidei afferebant iidem  interloquendo dixerunt ad alium esse articulum procedendum, forma mandati nostri penitus pretermissa, propter quod pars dicti electi sentiens se grauari, ad nostram audientiam appellauit, ex parte nostra firmiter inhibens iudicibus memoratis ne ulterius in negotio ipso procedere attentarent. At ipsi appellationi eiusdem minime deferentes, in ipso negotio procedere decreuerunt. Ex premissis autem euidenter apparet nos in ipsa commissione tres articulos distinxisse, utrum uidelicet per depositiones trium electorum uel saltem duorum ex ipsis plures ex canonicis in prefatum electum concordasse claresceret, an pauciores ex ipsis in eumdem conuenisse constaret, uel neutrum per attestationes huiusmodi probaretur, et in duobus quidem articulis,  scilicet primo et ultimo, electionem ipsius ratam haberent, contradictoribus eius perpetuum silentium imponendo, in unico uero, uidelicet medio, ipsius electionem cassarent, dummodo constaret quod sub hac forma fuisset tribus electoribus potestas eligendi concessa, ut uidelicet illum de gremio Ecclesie Morinensis eligerent in quem maior et sanior pars capituli concordaret. Porro, sicut ex depositionum transcriptis, que nobis tam sub sigillo dilecti filii Guale Sancte Marie in porticu diaconi cardinalis, apostolice sedis legati, quam uenerabilis fratris nostri Siluanectensis episcopi et plurium aliorum nobis transmissa fuere, comperimus, maior pars canonicorum Morinensium qui examinationis tempore aderant, in prefatum conuenit electum. Et ideo  delegati predicti, siue depositionibus testium fidem prebere, siue fidem adimere uoluissent, profecto secundum formam prescriptam electionem ipsius debuissent ratam habere, cum non probato quod minor pas conuenisset in illum, inutiliter etiam probaretur quod secundum formam sibi datam tres electores illum debuisset eligere in quem maior pars capituli conueniret. Quocirca ne prefata Morinensis Ecclesia ulterius aggrauetur laboribus et expensis, et tam in spiritualibus quam in temporalibus ingens detrimentum incurrat, discretioni uestre per apostolica scripta mandamus quatenus partibus conuocatis, ad maiorem cautelam originales testium depositiones faciatis uobis a prefatis iudicibus exhiberi, et transcripta que uobis sub bulla nostra dirigimus  cum originalibus conferentes, si hec illis inueneritis concordare, quidquid post appellationem a prefato electo ad sedem apostolicam interpositam contra eum inueneritis attentatum, sublato cuiuslibet contradictionis et appellationis obstaculo, decernatis irritum et inane, quodque de ipso factum est solemniter confirmantes, contradictoribus eius perpetuum silentium imponatis, et denuntietis archiepiscopo suo ut ipsum non differat in episcopum consecrare, illum prebenda Morinensis Ecclesie spoliantes qui se spontaneus ad hanc penam, si forsan in probatione deficeret, obligauit. Quod si forsan ipsi delegati uobis infra decem dies postquam fuerint requisiti attestationes noluerint uel nequiuerint exhibere,  uos nichilominus fidem adhibentes rescriptis, maxime cum secundum tenorem litterarum quas ipsi nobis miserunt intentionem suam non fundauerit pars aduersa, iuxta prescriptam formam in ipso negotio procedatis, similiter processuri si forsan, quod non credimus, originalia discordauerint aliquatenus a rescriptis, dummodo non sit per illa probatum quod minor pars in prefati electi nominatione conuenerit; quia, secundum legitimas sanctiones, auctore non probante, is qui conuenitur, etsi nichil prestiterit, debet absolui. Quod si non omnes, etc., duo uestrum ea nichilominus exsequantur.

Datum Laterani. Iu Kal. Februarii pontificatus nostri anno undecimo



CCXXuII. EISDEM. De eadem re. (Laterani, III Kal. Februarii


Ne pastoralis prouisio diu desit Ecclesie Morinensi, per apostolica uobis scripta mandamus quatenus, si aduersarii dilecti filii Morinensis electi nequiuerint infra spatium triginta dierum intra prouinciam uel in uicinis partibus inueniri, uos citationis edicto ad eorum domicilium manifeste transmisso, nichilominus procedatis secundum formam quam in aliis litteris uobis duximus exprimendam, cum iam in ipso negotio usque ad publicationem testium sit processum.

 Datum Laterani, III Kal. Februarii, pontificatus nostri anno undecimo.



CCXXuIII. EPISCOPO, ET SANCTI PETRI ET DE SECURETO ABBATIBUS ANICIENSIBUS. Eis committitur causa canonicor. Briuatensium. 

Licet ex iniuncto nobis apostolatus officio omnibus paterna sollicitudine teneamur adesse, illis tamen debemus specialiter apostolicum presidium impertiri qui apostolicam sedem nullo respiciunt mediante. Cum igitur dilecti filii canonici Briuatensis Ecclesie, que ad nos nullo medio noscitur pertinere, frequenter et a multis iniurias, damna sustineant  et rapinas, cum diecesanum non habeant ad quem possint recurrere quoties indebite aggrauantur, nos ad supplicationem eorum ipsis duximus prouidendum. Quocirca discretioni uestre per apostolica scripta mandamus quatenus, quoties ab eisdem fueritis requisiti, de malefactoribus suis in Claromontensi, Aniciensi et Mimatensi diecesibus constitutis faciatis eis auctoritate nostra, sublato cuiuslibet contradictionis et appellationis obstaculo, iustitie plenitudinem exhiberi, eosdem ad id monitione premissa per censuram ecclesiasticam, appellatione postposita, compellendo. Quod si non omnes, . . . tu, frater episcope, cum eorum altero, etc.

Datum Laterani, u Kalend. Februarii, ut supra.



CCXXIX. ILLUSTRI REGI FRANCIAE. Inducitur ad expugnationem hereticorum prouincialium. 


Religiosa fides et fidelis religio, que in te a progenie in progeniem deriuata Christianissimis tuis patribus Christianissimum principem te substituit, nos inducit ut negotium Ecclesie Dei, cum expedit, prouidentie tue confidentissime committamus. Cum ergo sit prouide cogitatum ut iis qui orthodoxe fidei zelo succensi ad expugnandum prouinciales hereticos se accingunt unus in capitaneum deputetur sub cuius unius consilio unanimiter uniuersi procedant, serenitatem regiam rogamus attentius et  monemus, in remissionem tibi peccaminum iniungentes, quatenus eis uel eorum aliquibus, prout expedit, conuocatis, aliquem uirum strenuum, prouidum, ac fidelem eis auctoritate regia preficere non postponas, qui prelium Domini preliantes sub diuino presidio tuoque uexillo conducat: hanc pii operis prouidentiam ita prudenter et hilariter impleturus quod dum omnes ad agonem sancte pugne succinxeris, in omnium quasi manibus ipse quoque bellari bellum Domini comproberis, ac retributionis eorum efficias te participem quorem certaminis te taliter exhibueris adiutorem; ante omnia et in omnibus sollicite prouidendo ut in tanto Dei seruitio illam seruent et unitatis concordiam et concordie unitatem quod per astutiam Satane, qui operibus pacis  inuidet, nulla discordia inter ipsos, nulla possit emulatio suboriri, ita strenue, ita caute in hoc negotium cum tuo subsidio et consilio processurus quod illud possint feliciter et salubriter consummare; ne, si secus accideret, quod diuinitus auertatur, in quo proficere poterat Ecclesie causa deficeret, et heretica pestis unde potuerat aboleri deterius inoleret.

Datum Laterani, III Non. Februarii, pontificatus nostri anno undecimo.



CCXXX. UNIuERSIS FIDELIBUS IN OBSEQUIUM CHRISTI CONTRA PROuINCIALES HAERETICOS CERTATURIS. De eodem argumento. 

Benedicti uos in Domino qui fecit celum et terram;  quoniam cum commmitteret draco bellum et Ecclesiam sanctam Dei machinarum suarum molimine conquassaret, apprehendistis arma et scutum, et in eius adiutorium surrexistis. Quia igitur omnis qui in agone contendit abstinet se ab omnibus ut unum certaminis sui cursum eo melius quo liberius ualeat consummare, uniuersitatem uestram rogamus attentius et monemus, per apostolica scripta in remissionem uobis peccaminum iniungentes, quatenus tam arduum et tam sanctum Dei obsequium aggressuri, postpositis omnibus que hunc uestrum sanctum agonem impedire ualerent, ante omnia et in omnibus caueatis ut illam seruetis et unitatis concordiam, etc., sicut supra usque in finem. Eia igitur, potentissimi  Christi milites, eia strenuissimi militie Christiane tirones. Opponite uos Antichristi preambulis, et pugnate cum serpentis antiqui ministris. Pugnastis fortassis hactenus pro gloria transitoria, pugnate iam pro gloria sempiterna. Pugnastis pro corpore, pugnate pro anima. Pugnastis pro mundo, pugnate pro Deo. Non enim pro premio qualicunque ad tantum Dei seruitium uos hortamur, sed pro regno celesti, quod ob hoc confidentissime pollicemur.

Datum, ut supra.



CCXXXI. UNIuERSIS FIDELIBUS AD OBSEQUIUM CHRISTI SIGNATIS CONTRA PROuINCIALES HAERETICOS uEL SIGNANDIS TAM IN REGNO QUAM EXTRA REGNUM FRANCIAE CONSTITUTIS. Suscipiuntur sub protectione apostolice sedis. 


Cum orthodoxe fidei zelo succensi ad expugnandam hereticam prauitatem decreueritis proficisci, auctoritate apostolica constituimus ut ex quo uiuifice crucis signum ad expugnandum hereticos secundum ordinationem legatorum nostrorum in uestris pectoribus susceperitis, cum personis, terris, possessionibus, hominibus, ac ceteris bonis uestris sub protectione sedis apostolice maneatis, et donec de uestro reditu uel obitu certissime cognoscatur, ea omnia in suo statu libera maneant et quieta consistant. Nulli ergo. . . nostre constitutionis, etc., usque in finem.

Datum, ut in alia.



CCXXXII. REGENSI ET CONSORANENSI EPISCOPIS, ET ABBATI CISTERCIENSI, APOSTOLICAE SEDIS LEGATIS. De negotio comitatus Melgoriensis.


Licet nobis iamdudum comes Tolosanus per suos nuntios supplicauerit ut super comitatu Melgoriensi, qui beati Petri iuris et proprietatis existit, fidelitatem ab eo recipere dignaremur, ne tamen ipsum hoc modo quasi confirmare uideremur eidem, preces suas non duximus admittendas, considerantes hoc ipsum quod tu, fili abbas, per tuas nobis litteras suggessisti, ut uidelicet si fortassis in incepta malitia pertinaciter perduraret, ipso demum eo iuxta meritum spoliato, statueremus de ipso quod Ecclesie negotio expediret. Quia uero a nobis est  sollicite requisitum qualiter procedendum sit circa comitatum eumdem fideli exercitui signatorum, id uobis prouidimus suadendum, quatenus ad Apostoli dicentis: Cum essem astutus, dolo uos cepi , magisterium recurrentes, cum talis dolus prudentia potius sit dicendus, deliberato cum eorumdem signatorum prudentioribus opportuno consilio, diuisos ab Ecclesie unitate diuisim capere studeatis, dummodo uideritis quod ex hoc idem comes uel aliis minus assistere uel per se ipsum minus debeat insanire, non statim incipiatis ab ipso, sed eo primitus arte prudentis dissimulationis eluso, ad exstirpandos alios hereticos transeatis; ne si squamis Leuiathan sese coniungentibus una ui  fueritis simul omnes aggressi, tanto demum huiusmodi satellites Antichristi difficilius possint conteri quanto pertinacius ipsos in unum coniunctionis uinculum contingeret glomerari. Sic enim et illi facilius sterni poterunt remissius adiuti per istum, ac iste illorum interim uisa strage ad cor fortasse redibit, uel si perseuerauerit in malitia, tandem contra ipsum et solum et destitutum leuius procedatur. Hec ergo uobis suggerimus ad cautelam. uos autem, qui rerum circumstantias eo plenius quo presentius agnoscetis, sic uel aliter circa singula procedatis quemadmodum tam uobis quam aliis quorum fuerit utendum consilio de celo fuerit reuelatum, circa prefati comitis negotium processuri prudenti deliberatione premissa, prout  ad honorem Dei et utilitatem Ecclesie uideritis expedire.



CCXXXIII. EISDEM. De negotio fidei.

Super negotio signatorum et hereticorum excidio litteras uobis destinamus ad presens quales nouimus expedire. Monemus ergo discretionem uestram et exhortamur attentius, per apostolica uobis scripta mandantes quatenus, prout opus fuerit ipsis utentes, prudenter atque constanter circa singula procedatis, ante omnia et in omnibus caute ac sollicite prouidendo ut illam seruent, etc., sicut in prima.



CCXXXIu. EISDEM. Ut absoluant Guidonem comitem Aluernensem. 


 Licet nobilis uir Guido comes Aluerniensis circa captionem uenerabilis fratris nostri Claromontensis episcopi, germani sui, grauiter excessisse noscatur, quia tamen nulli ueraciter penitenti debet uenia denegari, precibus eiusdem episcopi, qui super hoc nostro apostolatui supplicauit, inducti, et zelo utilitatis ecclesiastice prouocati, discretioni uestre per apostolica scripta mandamus quatenus si hoc Ecclesie noueritis expedire, cuius negotium multipliciter posse per eum dicitur aduersus hereticos promoueri, prefato comiti secundum formam  ecclesiasticam absolutionis beneficium impendatis, et iniungatis eidem quod talibus consueuit iniungi.

Datum Lateran., etc., ut in prima.



CCXXXu. CISTERCIENSI ABBATI, APOSTOLICAE SEDIS LEGATO. Arguitur de prauis suspicionibus. 

Licet equanimiter tulissemus si uenerabilis frater noster Londoniensis episcopus et cexsecutores ipsius Cisterciensis ordinis monasteria non sic arcte interdicto ab initio conclusissent quo minus possent  secundum indulta eis apostolica priuilegia celebrare, quia tamen et ipsi benefacere arbitrati monasteria ipsa interdicto huiusmodi constrinxerunt  , et illa ceperunt ipsum humiliter obseruare, sine grauis presumptionis offensa nequaquam illud postea uiolarunt. Ceterum laudamus te, sed in hoc laudare non possumus quod consultus consulentibus respondisti ut nisi rescripti nostri copia eis fieret, uel si forsan illud obtentum per subreptionis uitium appareret, per appellationis obiectum se a prefatis exsecutoribus tuerentur; cum, etsi secundum iuris rigorem per huiusmodi subtilitatis astutiam potueritis respondere, de tanti tamen nominis ac meriti pontificibus nunquam debueris suspicari quod uel auctoritatem quam non dedissemus  eisdem sibi temere arrogassent, uel eamdem datam ad aliud malitiose intorsissent; presertim cum aliorum animos ex proprio metientem non te decuerit contra illos in scrupulum huiusmodi suspicionis incidere, qui si contra te in similem incidissent, reputasses forsitan eos conscientiam scrupulosam habere. Attendentes itaque nec utile nec honestum existere ut aliter in ipso negotio, circa hunc presertim articulum, disponamus quam ipsi exsecutores prouiderint disponendum, rescriptum illud de quo fecimus superius mentionem a nobis de certa processisse scientia declaramus, id uolentes in hoc firmiter obseruari quod illi pensatis negotii circumstantiis prouida deliberatione mandauerint obseruandum.

 Datum, ut supra.



CCXXXuI. BURDEGALENSI ARCHIEPISCOPO. De prebenda Santonensi conferenda Fulch. 

Licet super omnium clericorum prouisione nos deceat esse sollicitos, pro illis tamen nos conuenit sollicitudinem gerere specialem pro quibus apud nos et morum honestas et litterature gratia interpellat. Hinc est quod cum dilectus filius nobilis uir Calo dominus de Ponte prebendam quam in Xanctonensi Ecclesia obtinebat, per suas nobis litteras duxerit resignandam, et dilectus filius magister  Fulch. de Xantonensi diecesi oriundus de uita pariter et scientia nobis fuerit multorum testimoniis commendatus, fraternitati tue per apostolica scripta mandamus quatenus ad cautelam ab eodem milite prebende resignatione recepta, eamdem auctoritate nostra memorato magistro, sublato appellationis obstaculo, conferas et assignes, faciens ipsum eiusdem prebende pacifica possessione gaudere, contradictores per censuram ecclesiasticam appellatione postposita compescendo.

Datum Laterani, Nonis Februarii, pontificatus nostri anno undecimo.



CCXXXuII. ABBATI SANCTI AUBERTI, ET DECANO ET MAGISTRO R. DE BEKEREL CANONICO CAMERACENSI. Ut Aegidium admittant ad presbyteratum. 


Cum olim abbati et conuentui Sancti Michelis, qui dicebantur Aegid. sacerdotem ad presbyteratus ordinem presentasse, scripsissemus in forma communi pro ipso, dilecti filii cantor Sancti Quintini suique commonitores, postquam constitit eis de idoneitate persone, super representatione ipsius testes recipere curauerunt, nobisque miserunt depositiones eorum. Licet igitur per eas in auditorio nostro lectas uisum non fuerit usquequaque plene probatum quod idem presbyter presentatus ab abbate  memorato fuisset, quia tamen in hoc semiplena probatio plena debet pietate iuuari, cum pia beneficia non semper rigida iura requirant, discretioni uestre per apostolica scripta mandamus quatenus dictos abbatem et conuentum ut prefato presbytero iuxta formam prioris mandati prouideant monere ac inducere procuretis, ipsos ad hoc, si opus fuerit, appellatione remota, per censuram ecclesiasticam compellentes. Quod si non omnes, etc. duo uestrum, etc.

Datum Laterani, Non. Februarii, pontificatus nostri an. undecimo.



CCXXXuIII. ATHENIENSI ARCHIEPISCOPO. Suscipitur sub protectione sedis apostolice. 


 Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, uenerabilis in Christo frater, tuis iustis postulationibus grato concurrentes assensu, personam tuam et Atheniensem Ecclesiam, cui Deo auctore preesse dignosceris, cum omnibus bonis tam ecclesiasticis quam mundanis que inpresentiarum rationabiliter possides, aut in futurum iustis modis prestante Domino poteris adipisci, sub beati Petri et nostra protectione suscipimus et presentis scripti patrocinio communimus. Nulli ergo. . . nostre protectionis, etc., usque incursurum.

 Datum Laterani, X Kal. Februarii, pontificatus nostri anno undecimo.



CCXXXIX. HUGONI CANONICO THEBANO. Confirmatur sibi ecclesia de Kalenda. 

Cum a nobis petitur, etc., usque effectum. Eapropter, dilecte in Domino fili, etc., ut in alia usque suscipimus, specialiter autem ecclesiam de Kalenda, sicut eam iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo . . . protectionis et confirmationis, etc., usque in finem.

Datum, ut in alia.



CCXL. ROBERTO DE SUCIACO CANONICO ATHENIENSI. Confirmatur ei prebenda Atheniensis. 


Cum a nobis petitur, etc., ut in alia usque suscipimus, specialiter autem prebendam quam in Atheniensi Ecclesia es canonice assecutus, etc., ut in alia usque in finem.

Datum, ut supra.



CCXLI. MAGISTRO GUILLELMO CANONICO THEBANO. De eodem argumento. 

Cum a nobis petitur, etc., ut in alia usque suscipimus, specialiter autem ecclesiam Sancti Ioannis  de Araquio, sicut eam iuste possides et quiete, etc., usque in finem.

Datum, ut in prima.



CCXLII. HUGONI CANONICO THEBANO. De eodem argumento. 

Cum a nobis petitur, etc., ut in alia usque suscipimus, specialiter autem prebendam quam in Thebana Ecclesia es canonice assecutus, sicut eam iuste possides, etc., ut in alia usque in finem.

Datum Laterani, etc., ut supra.



CCXLIII. MAGISTRO RANDULPHO DECANO DAuALIENSI. Confirmatur ei decanatus Ecclesie Daualiensis. 


Cum a nobis petitur, etc., usque effectum. Eapropter, dilecte in Domino fili, etc., usque suscipimus, specialiter autem decanatum Daualiensis Ecclesie, sicut illum iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo . . . nostre protectionis et confirm., etc., usque in finem.

Datum, ut supra.



CCXLIu. ARCHIEPISCOPO LARISSENO, ET DILECTIS FILIIS CITRIENSI ET NAZORESCENSI ELECTIS. Scribitur eis pro archiepiscopo Atheniensi. 

 Ad nostram noueritis audientiam peruenisse quod uenerabilis frater noster Atheniensis archiepiscopus, timore ductus, nobili uiro Ottoni de Rocca domino Athenarum, qui uxoratus est, quemdam personatum Atheniensis Ecclesie, qui thesauraria uulgariter appellatur, conferre presumpsit in enormem ipsius Ecclesie lesionem. uolentes igitur indemnitati eiusdem Ecclesie paterna sollicitudine prouidere, discretioni uestre per apostolica scripta mandamus quatenus inquisita super premissis diligentius ueritate, quod per dictum archiepiscopum super hoc in preiudicium ipsius Ecclesie inueneritis attentatum, sublato appellationis obstaculo, in statum debitum reuocetis. Nullis litteris ueritati  et iustitie, etc. Quod si non omnes . . . tu ea, frater archiepiscope, cum eorum altero, etc.

Datum Laterani, X Kalendas Februarii, pontificatus nostri anno undecimo.



CCXLu. NOBILIBUS uIRIS BALMO THESSALONICENSI COMESTABULO, OTTONI DE ROCCA DOMINO ATHENARUM, . . . MARCHIONI, . . . DOMINO NIGRIPONTIS, T. DE OSTREMUNCOUT, ET ALIIS PRINCIPIBUS ROMANIAE. De decimis soluendis. 

Quanto personas uestras sinceriori diligimus in Domino caritate, tanto maiori dolore turbamur cum ea nobis de uestris actibus referuntur que famam uestram obnubilant apud homines et conscientiam  macutant apud Deum. Cum igitur, sicut uenerabiles fratres nostri Atheniensis archiepiscopus, episcopus Fermopilensis [Thermopyl.], et dilectus filius Nazorescensis electus in nostra presentia constituti pro se ac aliis ecclesiarum Romanie prelatis nostris auribus intimarunt, ecclesias et abbatias, personatus et redditus detineatis ecclesiasticos in salutis uestre dispendium occupatos, deuotionem uestram rogamus attentius et monemus, per apostolica uobis scripta mandantes quatenus predicta omnia ecclesiis quibus debentur liberaliter resignantes, decimas eis integre persoluatis, facientes subditos uestros, Grecos uidelicet et Latinos, prelatis suis obedientiam et reuerentiam exhibere. Alioquin uenerabilibus fratribus nostris  Thessalonicensi et Larissensi archiepiscopis et episcopo Daualiensi nostris damus litteris in mandatis ut uos ad id monitione premissa per censuram ecclesiasticam appellatione remota iustitia mediante compellant.

Datum Laterani, IX Kal. Februarii, anno undecimo.

Scriptum est ipsis super hoc.



CCXLuI. ATHENIENSI ARCHIEPISCOPO. De residentia canonicorum. 

Proposuisti nobis in nostra presentia constitutus quod quidam Ecclesie tue canonici nolunt Atheniensi ecclesie, prout tenentur, personaliter deseruire.  Quare dicta ecclesia diuinis officiis plurimum defraudatur. Ne igitur dicti canonici ex hoc commodum ualeant reportare ac dicta ecclesia debito seruitio defraudetur, presentium tibi auctoritate concedimus ut ipsos per censuram ecclesiasticam, appellatione remota, tibi compellere liceat ad debitam in ipsa ecclesia residentiam faciendam.

Datum Laterani, etc., ut supra.



CCXLuII. NAZORESCENSI ELECTO. Super eodem. 


Proposuisti nobis in nostra presentia constitutus quod quidam ecclesie Nazorescensis canonici nolunt eidem ecclesie, prout tenentur, personaliter deseruire, etc., ut in alia.

Datum Laterani, uIII Kal. Februarii, anno undecimo.



CCXLuIII. HELIENSI EPISCOPO. De precentore Ecclesie London. 

 Cum olim uenerabilis frater noster Londoniensis  episcopus nostris auribus intimasset quod in sua ecclesia proposuerat statuere precentorem, certum redditum assignaturus eidem sine lesione cuiusquam, nos eius precibus inclinati licentiam ei concessimus precentorem huiusmodi ordinandi, dummodo in conferendis sibi redditibus nulli preiudicium inferretur, nichilominus statuentes ut precentor taliter institutus in sessionibus, processionibus, et aliis illam haberet in Londoniensi Ecclesia dignitatem quam habent alii precentores in aliis ecclesiis Anglicanis. Postmodum autem nostris fuit auribus intimatum quod licet idem episcopus dilectum filium B. in eadem instituisset ecclesia precentorem, quod tamen a nobis fuerat de prelibata dignitate statutum biennio iam elapso exsequi non  curarat. Quapropter tibi dedimus in mandatis ut illud sublato cuiuslibet contradictionis et appellationis obstaculo exsequi non postponeres, contradictores per censuram ecclesiasticam compescendo. Nouiter uero dilecti filii decanus et quidam alii personatus habentes in ecclesia memorata suam nobis transmisere querelam quod cum per Anglicanas ecclesias consuetudines sint diuerse, ac quidam cantorum minorem, quidam uero maiorem habeant dignitatem, nec possint dignitates eorum, cum sint uel uarie uel repugnantes, conuenire simul in unam, is qui nouiter est institutus in Ecclesia Londoniensi precentor, non contentus eo quod habere potest sine preiudicio aliorum, occasione litterarum nostrarum quasdam ipsius decani et aliarum personarum  eiusdem ecclesie dignitates sibi nititur in eorum preiudicium arrogare. Quocirca fraternitati tue per apostolica scripta mandamus quatenus si secundum diuersas locorum consuetudines diuersos habere noueris precentores in Anglicanis ecclesiis dignitates, iam dictum precentorem illam habere facias in Londoniensi Ecclesia dignitatem eaque, appellatione remota, permanere contentum quam rationabilibus et approbatis consuetudinibus eius saluis sine alieno preiudicio poterit obtinere.

Datum Laterani, II Non. Februarii, pontificatus nostri anno undecimo.



CCXLIX. HUBALDO EPISCOPO IN ARCHIEPISCOPUM RAuENNATEM ELECTO. Ut Fauentine ecclesie episcopum eligi faciat. 


 Post translationem tuam ad Ecclesiam Rauennatem cum dilecti filii prepositus, canonici, abbates et primicerii Fauentini totusque ciuitatis clerus, sicut per litteras eorumdem accepimus, in dilectum filium I. presbyterum canonicum Fauentinum liberam eligendi auctoritatem unanimiter contulissent, ipse sancti Spiritus gratia inuocata dilectum filium Ioachim Sancti Fridiani Lucani canonicum, olim episcopum Serzenatem, in Fauentinum episcopum postulandum elegit; per cuius sollicitudinem  circumspectam, qui primo canonicus et postea prepositus in Fauentina Ecclesia fuit laudabiliter conuersatus, multiplicia sperantur eidem ecclesie commoda prouentura. Porro a dilecto filio Sancti Fridiani priore super hoc requisito et obtento consensu, prepositus et alii supradicti postulationem eamdem approbari a nobis humiliter petierunt  . uerum postulationi huiusmodi uidebatur concilii Constantinopolitani capitulum prima facie obuiare, in quo statutum esse dignoscitur ut quicunque de pontificali dignitate ad monachorum uitam et penitentie locum descenderit, nequaquam ulterius ad pontificatum resurgat. Unde contra dictum concilium, cum sit unum ex quatuor principalibus, que sicut quatuor euangelia catholica Ecclesia  ueneratur, nullatenus uidebatur eadem postulatio admittenda. Ceterum speciales quidam casus inueniuntur in quibus, predicto concilio non obstante, is qui uitam monachalem elegit, licite rursum potest ad episcopatum assumi. Si enim quisquam, persecutionis rabie seuiente uel prepediente inualetudine corporis, cum proficere nequeat in regimine pastorali, de superioris auctoritate ad monasticam uitam descendat, persecutionis uel egritudinis impedimento cessante, ad episcopalem resurgere poterit dignitatem. Item, si quis propter litterature defectum, ne tanquam cecus prebeat ceco ducatum, locum regiminis auctoritate apostolica deserendo ad otium se contulerit monachale, ac per  exercitium lectionis scientie receperit margaritam, poterit procul dubio denuo uocatus a Domino cathedram reascendere pastoralem. Rursus si quis cupiditate parentum, eo tamen penitus ignorante, fuerit episcopatum adeptus, et hoc comperto, episcopatum ipsum de licentia superioris dimittens, obseruantiam elegerit regularem, etsi ad eumdem episcopatum redire postmodum nequeat iuxta canonicas sanctiones, ad alium tamen licite poterit reassumi. Quanquam autem in iis et consimilibus casibus is qui episcopatu dimisso uitam monasticam eligit resurgere ualeat ad officium pastorale, nichil tamen in huiusmodi casibus contra prescriptum  intelligitur concilium attentari; quod in eo loquitur casu, cum propter aliquod crimen episcopatum quis deserens, ad uitam monasticam penitentie causa descendit. Unde quidam in eo casu loqui dixerunt capitulum supradictum, cum quis pro crimine de quo conuinctus fuerit uel confessus ab episcopali dignitate depositus, in monasterio exstitit ad penitentiam agendam inclusus, uel cum aliquis propter graue crimen, pro quo episcopatum retinens penitentiam digne agere non ualebat, cedendi obtenta licentia, uitam monachalem elegit; aliis asserentibus sic intelligendum esse prescriptum capitulum ut per se resurgere nequeat, id est repetere quasi debitum quod tali modo dimisit, quanquam eligi possit, presertim si locum tantum  et non ordinem resignauit. Cum ergo nobis plene constare nequiuerit ob quam causam predictus Ioachim olim episcopatui cesserit, cum in nostris litteris super hoc transmissis eidem hoc solummodo exprimatur quod nos litteris super sua resignatione receptis eius propositum in Domino commendantes quod temporali honori salutem anime preponebat, eumdem absoluimus ab onere sollicitudinis pastoralis, quanquam per quemdam Sancti Fridiani canonicum nobis nuperrime sit suggestum quod idcirco dictus Ioachim cedendi licentiam postulabat quoniam ad notitiam eius peruenerat quod quidam parentes ipsius ut eligeretur in episcopum quedam dederant, licet pauca, fraternitati tue presentium auctoritate mandamus quatenus  inquisita super iis diligentissime ueritate, si tibi constiterit quod propter aliquam ex premissis causis seu consimilibus idem Ioachim episcopatui cesserit memorato, tu auctoritate nostra sublato cuiuslibet contradictionis et appellationis obstaculo, dummodo necessitas et utilitas id exposcat, licentiam ei tribuas accedendi ad regimen Ecclesie Fauentine; maxime si ueritate subnititur quod tam prefati prepositus et canonici Fauentini quam prior et capitulum Sancti Fridiani nobis suis litteris expresserunt, quod uidelicet dictus Ioachim loco tantummodo cesserit, et non ordini uel etiam dignitati. Tunc enim esset uehementissime presumendum quod non propter crimen ab eo commissum causa penitentie peragende ad uitam migrauerit  regularem; presertim cum apostolica sedes post cessionem multo minus quam ante permisisset eidem tali crimine irretito in pontificali ordine ministrare. Alioquin, cum durum nimis existeret contra tam solemne concilium huiusmodi postulationem admittere, preposito et canonicis memoratis iniungas ut aliam personam idoneam sibi eligant in pastorem.

Datum Laterani, Iu Idus Februarii, pontificatus nostri anno undecimo.



CCL. ABBATI ET CANONICIS DOMINICI TEMPLI. Suscipiuntur sub protectione apostolice sedis. 


Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos, tanquam pia mater, sue protectionis munimine confouere. Eapropter, dilecti in Domino filii, deuotionem quam erga beatum Petrum et nos ipsos habere noscimini attendentes, personas uestras cum omnibus bonis tam ecclesiasticis quam mundanis que inpresentiarum rationabiliter possidetis, aut in futurum iustis modis prestante Domino poteritis adipisci, sub beati Petri et nostra protectione  suscipimus, specialiter autem Sancti Nicolai de uaruar Constantinopoli, Sancte Trinitatis Atheniensis, Sancti Nicolai Thebani, Sancti Nicolai de Nigroponte, et Sancte Marie de Clusurio diecesis Fermopilensis ecclesias cum omnibus possessionibus et pertinentiis earumdem, necnon et prebendam Atheniensem, sicut eas iuste ac pacifice possidetis, uobis et per uos ecclesie uestre auctoritate apostolica confirmamus et presentis scripti patrocinio communimus. Nulli ergo . . . hanc paginam nostre protectionis et confirmationis infringere, etc. usque incursurum.

Datum Laterani, XI Kal. Februarii, anno undecimo.



CCLI. ABBATI ET CONuENTUI MOLISMENSI. De uisitatione monasterii Molismensis. 


Cum olim ad nostram audientiam peruenisset quod monasterium Molismense grauiter esset in temporalibus spiritualibusque collapsum, dilecto filio abbati Cisterciensi dedimus in mandatis ut ad ipsum cum ea diligentia qua solebat suas filias uisitare annuatim accedens, corrigeret tam in capite quam in membris que corrigenda regulariter inueniret et statueret statuenda. Postmodum autem plerique uiri religiosi per suas nobis litteras intimarunt quod abbate ipso prefatum monasterium uisitante, repertum fuit in bono spiritualium et temporalium statu manere, ac sicut tu, fili abbas,  per euidentem exposueras rationem, debitum uiginti duorum millium librarum, quo cum suscepisti administrationem ipsius illud inueneras oneratum, per factam solutionem extenuaras in tantum quod nisi mille quingente libre remanserant exsoluende, reductis etiam ad monasterium ipsum possessionibus multis et magnis que sub fenore fuerant obligate, mille septingentis libris exceptis quas in monasterio reparando constiterat te per testes idoneos expendisse. Unde pro monasterio ipso nobis fuit humiliter supplicatum ut cum ex uisitatione predicta, que dicebatur per emulos monasterii fuisse subrepta, eidem monasterio utilitas aliqua non peruenerit, neque prouentura etiam crederetur,  quin potius iam fuisset inutiliter in expensis eius occasione grauatum, maxime quia timebatur ne pretextu uisitationis ipsius ius correctionis perpetue usurparetur in eo, reuocare dignaremur eamdem. Nos ergo, sicut fueramus ante tristati cum de lapsu ipsius monasterii nobis exstitit nuntiatum, ita postea de boni status ipsius relatione gauisi, attendendo quod prefatus abbas ad exsequendum commisse sibi legationis officium de mandato nostro contra hereticos proficiscebatur in prouinciam Narbonensem, quo minus poterat monasterii sepedicti negotium procurare, uenerabili fratri nostro Trecensi episcopo et collegis ipsius dedimus in preceptis ut cum idem abbas nichil nobis de huiusmodi nuntiasset, nonobstantibus litteris obtentis  ad ipsum, super premissis inquirerent diligentius ueritatem, et inquisitam nobis fideliter rescribere procurarent, ut per eos certiores effecti procederemus in facto sicut nobis Dominus inspiraret. Ipsi uero in inquisitionem eorum sollicite procedentes, ad presentiam nostram inquisita remittere curauerunt; per que uidetur ostensum quod idem monasterium per laudabilem regiminis tui curam spiritualiter et temporaliter profecit in multis, cum, sicut est assertum a pluribus et a nemine contradictum, contractorum antea debitorum numerosa solutio et obligatarum possessionum redemptio studiosa, muralis quoque reparatio fabrice, ac moralis reformatio discipline, te, fili abbas, domui tue bene prepositum fateantur. Super quo  sollicitudinis tue prudentiam plurimum in Domino commendantes, monemus attentius et hortamur quatenus sequentia continuando prioribus, in incepto bono non deficias, sed proficias, ac more nauis contra ictum fluminis ascendentis, que uno in loco nequaquam stare permittitur, quoniam ad inferiora relabitur nisi ad superiora conetur, posteriorum oblitus ad anteriora cum Apostolo te extendas, et inceptum opus studio satagas incessante perficere; ne, quod absit! hoc ipsum quod operatus es incidens possit remissio uacuare. Ut autem eo melius quo liberius utilitates ualeas dicti monasterii promouere, quod per Dei gratiam et diligentiam tuam in eo asseritur esse statu quod uisitatoris extrinseci sollicitudine non indigeat, a predicto  uisitationis mandato auctoritate presentium uos reddimus absolutos, presertim cum idem ex iniuncto sibi legationis officio contra prouinciales hereticos Ecclesie negotiis occupatus, si etiam expediret, minus posset circa ista uersari, et caueri quoque, sicut petis, oporteat ne pretextu uisitationis ipsius ius correctionis perpetue in monasterio ipso ualeat usurpari. Tu ergo, fili abbas, ita uigila circa ipsum ut alienam non oporteat ibi uigiliam adhiberi; ne si secus faceres, aliter nos de ipso compelleres cogitare.

Datum Laterani, II Idus Februarii, pontificatus nostri anno undecimo.



CCLII. LARISSENO ARCHIEPISCOPO, ET EPISCOPO DAuALIENSI, ET CITRIENSI ELECTO. De residentia canonicorum in loco tuto. 


uenerabilis fratris nostri episcopi et dilectorum filiorum capituli Cermopilensis [Thermopyl.] nobis exposita significatio patefecit quod destructa quondam Cermopilensi ciuitate per guerrarum incursus,« episcopus et canonici qui tunc erant, in loco quem Bondoniciam uocant incole secus mare quoddam oratorium, ut diuinum in eo celebrarent officium, construxerunt; quem locum adeo piratis et aliis malefactoribus peruium asseuerant quod plerique superueniant canonicis ibidem uolentibus celebrare,  quorum timore iidem canonici, uestibus et aliis ecclesiasticis ornamentis abiectis, relictoque Dei seruitio, fugam petunt, personarum periculum metuentes, cum quidam episcopus, tertius a prefato episcopo qui nunc preest, ab huiusmodi malefactoribus in eodem loco crudeliter fuerit interemptus. Unde a nobis humiliter postularunt ut indemnitati Ecclesie ac securitati eorum misericorditer prouidentes, eis concedere dignaremur ut in abbatia que Communio uulgariter appellatur in proprio Cermopilensis Ecclesie fundo sita ualeant commorari. Quia uero nobis non constitit de premissis, discretioni uestre per apostolica scripta mandamus quatenus inquisita super iis diligentius ueritate, si necessitas hoc exposcit, ipsis sine preiudicio  monachorum in dicto monasterio commorandi, donec alias prouideatur eisdem, auctoritate nostra, sublato appellationis obstaculo, licentiam tribuatis, contradictores per censuram ecclesiasticam appellatione postposita compescentes. Nullis litteris ueritati et iustitie preiudicantibus a sede apostolica impetratis. Quod si non omnes, etc., duo uestrumea, etc.

Datum Laterani, uIII Idus Februarii, pontificatus nostri anno undecimo.



CCLIII. ABBATI ET CONuENTUI SANCTI MAURI ANDEGAuENSIS. Ecclesia Sancti Petri de Culturis adiudicatur. 

Cum causam que super iure patronatus Ecclesie Sancti Petri de Culturis inter uos et Andegauensem  Ecclesiam uertebatur dilectis filiis decano Sancti Petri et de Cella et Sancte Radegundis prioribus Pictauensibus commiserimus decidendam, ipsi, utriusque partis receptis testibus, instrumentis et aliis rationibus intellectis, usque ad diffinitiuam sententiam seruato iuris ordine procedentes, ad nos causam eamdem remiserunt instructam, partibus terminum prefigentes quo cum attestationibus ipsis et aliis instrumentis nostro se conspectui presentarent sententiam recepture. Partibus igitur in nostra presentia constitutis, inspectionem instrumentorum et testium depositiones dilectis filiis Ioanni Sanctorum Cosme et Damiani et Pelagio Sancte Lucie ad septa solis diaconis cardinalibus duximus committendam:  qui cum omnia inspexissent diligentius et nobis fideliter retulissent, ius patronatus ipsius ecclesie Sancti Petri de Culturis adiudicauimus monasterio Sancti Mauri, Andegauensi Ecclesie super hoc perpetuum silentium imponentes. Nulli ergo . . . hanc paginam nostre diffinitionis infringere, etc. usque incursurum

Datum Laterani, III Idus Februarii, pontificatus nostri anno undecimo.



CCLIu. EPISCOPO ET CAPITULO LEXOuIENSIBUS. De thesauraria et prebenda Lexouiensi reseruatis a papa. 

Cum thesaurariam pariter et prebendam quas  bone memorie Ioannes subdiaconus noster in ecclesia uestra tenuit donationi nostre dudum reseruassemus persone idonee conferendas, te, frater episcope, per nostras litteras et monuimus et rogauimus ut in hoc ita gratuitum impertireris assensum et tuam nobis quantocius super eo rescriberes uoluntatem quod ipsarum demum collatio tue liberalitati non minus quam nostre posset gratie imputari; quarum profecto collationem sic in nostra retinuisse nos intimauimus potestate ut donec tuum ad nos responsum et nostrum tandem ad te recurreret beneplacitum, super eis nichil ab alio de ipsis attentari liceret, et si quid interim attentari contingeret, irritum decreuimus et inane. uos autem nobis per uestras litteras respondistis quod cum  de ipsius Ioannis obitu uobis certissime constitisset, decimo die antequam uel per nuntium uel per litteras super iis quidquam uobis de nostra innotesceret uoluntate, thesaurariam dilecto filio magistro Willelmo Arundel, cui multiplex morum asseritis et litterature meritum suffragari, prebendam uero in duas portiones diuisam duobus uiris idoneis, uita commendabilibus et scientia, de communi dederatis consensu, ut in duabus ecclesiis que ad iam dictam pertinebant prebendam plenius et sufficientius ministrari ualeret, ac utrique oneris parte detracta, animarum cura posset ab eis et sustineri facilius et diligentius exerceri. Unde nobis humiliter supplicastis ut si uel erratum esset in huiusmodi ordinatione corrigere, uel si foret  recte processum, illud apostolico dignaremur munimine roborare. Licet igitur, si prehabita undecunque prelibati nostri notitia constituti uel uos ad conferendum uel illi ad recipiendum predicta beneficia processissent, non solum id quod esset taliter attentatum deberet in irritum reuocari, uerum etiam uos et illi grauiter deberetis de contemptu puniri. Quia tamen, si res ita se habet quemadmodum per uestras litteras expressistis, de contemptu excusabiles apparetis, discretioni uestre committimus intuendum quatenus si considerato constituto predicto, quod sic actum est cognoueritis de iure posse ualere, ii quibus ipsa beneficia contulistis, non solum ex permissione, uerum etiam ex concessione  nostra ipsa retineant confidenter; si uero quod taliter factum est de iure stare non potest, ne iustitiam simul et conscientiam offendatis, eo in statum quem per nostrum statutum expressimus reuocato, id nobis quantocius per uestras litteras intimetis, ut de ipsis iuxta quod nobis Dominus inspirauerit ordinemus.

Datum Laterani, II Idus Februarii, pontificatus nostri an. undecimo.



CCLu. ATREBATENSI EPISCOPO, ET DE DUNIS ET URSICAMPI ABBATIBUS MORINENSIS ET NOuIOMENSIS DIeCESUM. De collatione prebendarum Ariensium. 

 Dilecto filio G. Ariense preposito nobis innotuit  exponente quod cum causam que inter ipsum et nobilem mulierem comitissam Flandrensem super donatione sex prebendarum sacerdotalium agitatur uobis, frater episcope ac fili abbas de Dunis, necnon et dilecto filio Atrebatensi decano duxerimus committendam, idem prepositus citra litis contestationem proposuit coram uobis quod testimonium ipsius decani necessarium sibi erat in causa predicta, cum de iure suo nonnisi per ipsum et alium unicum tantum testem facere fidem posset. Unde postulauit instanter ut uel uos duo in causa illo procederetis excluso, uel supersederetis negotio quoadusque nos loco eius alium substitui mandaremus. uos autem petitionem eius in hoc admittere  recusastis; quinimo post appellationem quam ad nos ipse propter hoc et alia interposuit, a prebendarum ipsarum donatione suspendistis eumdem. Ne igitur ob huiusmodi testis defectum prepositi memorati iustitia ualeat deperire, te, fili abbas Ursicampi, loco prenominati decani duximus subrogandum; per apostolica scripta mandantes quatenus si premissis ueritas suffragatur, prelibata suspensione prepositi relaxata, in causa ipsa iuxta prioris mandati tenorem ratione preuia procedatis. Quod si non omnes, etc., duo uestrum, etc.

Datum Laterani, XIu Kal. Martii, anno undecimo.



CCLuI. BERARDO ATHENIENSI ARCHIEPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. 


 Antiquam Atheniensis gloriam ciuitatis innouatio gratie non patitur antiquari, que, quasi moderne religionis figura in prima eius fundatione preluserit, cultum quem tribus distincta partibus tribus falsis numinibus impendebat, sub tribus demum personis erga ueram et indiuiduam Trinitatem conuertit, studioque mundane scientie in diuine sapientie desiderium immutato, arcem famosissime Palladis in sedem humiliauit gloriosissime genitricis ueri Dei nunc assecuta notitiam  que dudum ignoto exstruxerat Deo aram. Ciuitas quidem ipsa preclari nominis ac perfecti decoris philosophicam prius artem erudiens, et in apostolica fide postmodum erudita, dum et petas litteris imbuit et prophetas demum ex litteris intellexit, dicta est mater artium et uocata ciuitas litterarum. Hanc autem, si uelimus interpretans in interpretatum conuertere, Cariathsepher possumus appellare; quam quia Othoniel imperio Calep subdidit, filia eius Axa data in coniugem illi fuit. Subdita ergo Deo, uenerabilis in Christo frater archiepiscope, hac egregia ciuitate, ut ipsam in eius subiectione conserues, sponsam in ea tibi spirituali coniugio copulasti, quam instar Axe ueluti a te monitam intelleximus suspirando deposcere ut arentia sua apostolice  benedictionis irriguis perfundere dignaremur. Nos igitur non incongruum reputantes munus illuc apostolici patrocinii litteratorie destinare unde copiam scientie litteralis in orbem pene totum nouimus effluxisse, iustis postulationibus clementer annuimus, et Atheniensem ecclesiam, cui, fauente Deo, preesse dignosceris, sub beati Petri et nostra protectione suscipimus ac presentis scripti priuilegio communimus, statuentes ut quascunque possessiones, quecunque bona eadem ecclesia inpresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus  et illibata permaneant, in quibus hec propriis duximus uocabulis exprimenda: Casalia, Procouenico, uertipos, Triclini, Platan, Felin, Curiomonaster, Cassas, Menidi, Ducheleos, Calixtes, Perseconar, Catraperseta, Clazazundas, Chandebride, Alianastasis, Pothamo, Pirgo, Hu, Marefon, Oargite, Largedo, Lalaconite, uatia, Literne, Mortar. Episcopatus quoque inferius adnotatos ecclesie tue ab antiquis temporibus metropolitico iure subiectos tibi tuisque successoribus nichilominus confirmamus, uidelicet episcopatum Aegripontis, Cermopilensem, Daualiensem, Abelonensem, Zorconensem, Caristiensem, Coroniacensem, Andrensem, Megarensem, Squirensem et Cheensem. In Caristiensi  episcopatu duo casalia, Lesboueries, Lepesin, Leperistere, Lamarogna, Locarimera, Lomoni, Lochichemi, Lopolistile, Cundegrat, Lapisto, uineas Conizari, Muscarel, Catachephalar, Agiafronesis. Quadringentas palicas et ducentos papates commorantes Athenis, et centum palicas in Thebis, et centum in Nigroponte. Molendina ecclesie, hortos et balnea, et macella de Nigroponte et Athenarum, et flumina unde rigantur horti. Abbatias Sancti Siriani, Sancti Michelis, Sancti Ioannis et Sancti Nicolai. Monasteria Beati Nicolai de Catapersica, Beati Nicolai de Columnis, et Sancte Marie de Blakernis. Monasteria Cinoloitarum, Sancti Prothasii,  Sancte Trinitatis, Sancti Georgii, Sancti Dionysii Areopagite, Sancti Theodori, Sanctorum Cosme et Damiani, Beati Nicolai de Ducheleo, Beati Nicolai de Menide, Beati Philippi, Sancti Luce, Sancti Georgii de Insula, monasterium Copree et Sancti Blasii. Usum quoque pallei ad pontificalis officii plenitudinem tue fraternitati apostolice sedis liberalitate concedimus, quo utique infra tuam ecclesiam ad missarum solemnia uti memineris eis diebus quibus predecessores tuos usos fuisse cognoscis, uidelicet in Natiuitate Domini, festiuitate protomartyris Stephani, Circumcisione Domini, Epiphania, hypapanti, Dominica in Ramis palmarum, cena Domini, Sabbato sancto, Pascha, feria secunda post Pascha, Ascensione, Pentecoste, tribus  festiuitatibus sancte Marie, natale beati Ioannis Baptiste, solemnitate omnium apostolorum, commemoratione Omnium Sanctorum, dedicationibus ecclesiarum, ecclesie tue principalibus festiuitatibus, consecrationibus episcoporum, ordinationibus clericorum et anniuersario tue consecrationis die. Cemeteria insuper ecclesiarum tue diecesis et ecclesiastica beneficia nullus hereditario iure possideat. Quod si quis hoc facere contenderit, censura canonica compescatur  . Porro quia quidam monachorum ius suum episcopis auferre contendunt, auctoritate apostolica prohibemus ne monachi in diecesi Atheniensi capellanias teneant sacerdotis, seu capellani beneficium aut officium sine auctoritate pontificali usurpent, sed presbyteris capellanis  integre conseruentur quecunque ad ius capellanie pertinere noscuntur. Statuimus preterea ut nullus cuiusquam ordinis clericus ecclesias in uita sua tantum sibi commissas ad ius archiepiscopii pertinentes sine conscientia uel consensu tuo uel successorum tuorum faciat censuales aut in cuiusquam transferat potestatem; et si factum fuerit, irritum habeatur. Sed nec monachi aut canonici, seu quilibet alii clerici in ecclesiis ad tuam diecesim pertinentibus sine auctoritate tua instituere uel remouere audeant capellanos, nisi forte pontificum Romanorum priuilegio uel antiqua et rationabili consuetudine muniantur. Preterea quod a te communi assensu capituli uel maioris partis sanioris consilii in  tua diecesi canonice fuerit institutum, ratum et firmum uolumus permanere. Prohibemus autem ne presbyteri uel alii capellani ecclesiarum ad ecclesie tue ius pertinentium possessiones earum absque consensu tuo, saluis tamen canonicis institutionibus, distrahere, uendere uel obligare, seu alio quolibet modo alienare presumant. Quod si factum fuerit, irritum habeatur. Apostolica insuper auctoritate uetamus ne interdictos uel excommunicatos tuos ad officium uel communionem ecclesiasticam sine conscientia et consensu tuo quisquam admittat, aut contra sententiam tuam canonice et promulgatam aliquis uenire presumat, nisi forte periculum mortis  immineat, ut dum presentiam tuam habere nequiuerint, per alium secundum formam ecclesie satisfactione premissa oporteat ligatum absolui. Ad hec, omnes libertates et immunitates, dignitates quoque ac rationabiles et approbatas consuetudines ecclesie tue, necnon et exemptiones secularium exactionum a regibus seu principibus aut aliis fidelibus rationabiliter tibi et ecclesie tue ac clericis eius indultas auctoritate apostolica confirmamus et presentis scripti priuilegio communimus. Decernimus ergo ut nulli omnino hominum liceat Atheniensem ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac  sustentatione concessa sunt usibus omnimodis profutura. Saluis semper in omnibus apostolice sedis auctoritate, reuerentia et mandato. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi; quatenus et hic fructum bone actionis percipiant,  et apud districtum iudicem premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, Idibus Februarii, indictione XI, Incarnationis Dominice anno 1208, pontificatus uero domni Innocentii pape III anno undecimo.



CCLuII. PARISIENSI EPISCOPO. De clerico falsario. 

 Nouimus expedire ut uerbum illud quod et in antiquis canonibus et in nostro quoque  decreto contra falsarios edito continetur, ut uidelicet clericus  per iudicem ecclesiasticum degradatus seculari tradatur curie puniendus, apertius exponamus; cum et quidam predecessorum nostrorum super hoc consulti diuersa responderint, et quorumdam sit opinio a pluribus approbata, ut clericus qui propter hoc uel aliud graue flagitium non solum damnabile, sed damnosum fuerit degradatus, tanquam exutus priuilegio clericali, seculari foro per consequentiam applicetur, cum ab ecclesiastico fuerit foro proiectus; cuius utique degradatio celebranda est seculari potestate presente, ac prenuntiandum est ei, cum fuerit celebranda, ut in suum forum accipiat degradatum, et sic intelligitur tradi curie seculari;  pro quo tamen Ecclesia debet efficaciter intercedere ut citra mortis periculum citra eum sententiam moderetur. Pro illo uero falsario scelerato, quem ad mandatum nostrum capi fecisti, hoc tibi duximus consulendum, ut in perpetuum carcerem ad agendam penitentiam ipsum includas, pane doloris et aqua angustie sustentandum, ut commissa defleat et flenda ulterius non committat.

Datum Laterani, XIu Kal. Martii, pontificatus nostri anno undecimo.



CCLuIII. AuRIENSI EPISCOPO. De iure patronatus. 

  Postulasti per sedem apostolicam edoceri ut cum rectores parochialium ecclesiarum quandoque quosdam presentent ad suarum ecclesiarum titulos ordinandos, utrum electio talium ad ipsos rectores pertineat uel etiam ad patronos, et si in iis patronorum non est requirendus assensus, utrum ius illis saluum remaneat eligendi, ut cum ipsas ecclesias uacare contigerit, intitulati huiusmodi non sint aliis preferendi. Ad quod fraternitati tue breuiter respondemus, quod per intitulationem huiusmodi nullum patronis preiudicium generatur quin possint alios ad ipsas ecclesias, cum uacauerint, presentare, nisi de patronorum processerit assensu.

Datum Laterani, II Idus Februarii, pontificatus nostri anno undecimo.



CCLIX. UNIuERSIS EPISCOPIS PER ANGLIAM CONSTITUTIS. Commissio aduersus eos qui non seruarunt interdictum. 


 Cum Cisterciensis ordinis monasteria per Angliam constituta interdictum ecclesiasticum pro negotio Cantuariensis ecclesie auctoritate nostra generaliter promulgatum incepissent arcte seruare, postmodum quedam eorum, sicut accepimus, appellationis pretextu quam occasione priuilegiorum suorum interposuisse dicuntur, ipsum non solum quoad eorumdem priuilegiorum indulta temere uiolarunt, uerum etiam in campanis sonantibus ac boantibus cantilenis, apertis ianuis, et ad communionem  aliis inuitatis, solemnius presumpserunt solito celebrare. Licet igitur tantam presumptionis audaciam de uiris religiosis credere uix possimus, quia tamen, si uerum est quod asseritur, non sine graui iactura libertatis ecclesiastice debilitari posset per illud neruus canonice discipline, uniuersitati uestre per apostolica scripta mandamus et districte precipimus quatenus super hoc inquiratis diligentissime ueritatem, et abbates siue priores monasteriorum illorum que taliter inueneritis celebrare suspensos ad presentiam nostram ad satisfaciendum  de tanto contemptu, sublato cuiuslibet contradictionis et appellationis obstaculo, per censuram ecclesiasticam accedere compellatis, monasteria cogentes ipsa simili censura ut secundum mandatum uenerabilium fratrum nostrorum Londoniensis episcopi  et cexsecutorum suorum inuiolabiliter prelibatum interdictum obseruent, nonobstante quolibet priuilegio, cum nec possit mandato apostolice auctoritatis obstare, qua semper salua huiusmodi priuilegia conceduntur. Quod si non omnes . . . singuli uestrum ea nichilominus exsequantur, etc.

Datum Laterani, IX Kalend. Martii, pontificatus nostri anno undecimo.



CCLX. ABBATI CISTERCIENSI, APOSTOLICAE SEDIS LEGATO. De eadem re. 


 Graue gerimus et indignum quod cum monasteria tui ordinis per Angliam constituta interdictum ecclesiasticum, etc. ut in alia usque canonice discipline, uenerabilibus fratribus nostris episcopis per Angliam constitutis districte dedimus in preceptis ut super hoc inquirant diligentissime ueritatem, et abbates siue priores monasteriorum illorum, que taliter inuenerint celebrasse, suspensos, etc. usque per censuram ecclesiasticam uenire compellant, monasteria ipsa simili censura cogentes ut secundum mandatum uenerabilium fratrum nostrorum Londoniensis episcopi et cexsecutorum suorum, etc. ut  in alia usque conceduntur. Quia uero tanto reputamus indignius hoc a Cisterciensi ordine sustinere quanto minus apostolica sedes et nos meruimus apud illum ut pro gratia nobis iniuriam et contemptum rependeret pro honore, propter quod, nisi rationabilem animi nostri motum ille zelus feruentissime caritatis quem circa te aliosque religiosos eiusdem ordinis gerimus temperaret, huiusmodi temeritatis actores grauiori curauissemus animaduersione punire, discretionem tuam monemus attentius et hortamur, per apostolica tibi scripta mandantes quatenus super eo dolens et merens quod ex tuo uidetur hortatu tantus prouenisse contemptus, quandoquidem, sicut ipse nobis per tuas dudum litteras intimasti, et nos per nostras super hoc familiari  ratiocinatione iurgauimus, appellandi causas et audaciam celebrandi consultus consulentibus suggessisti, eum de mandato quod superius est expressum accipias intellectum ut sic alios tui ordinis a simili culpa preserues ne penam similem seu forsan grauiorem illa que nunc istis infligitur ad ipsos contingat extendi; quia profecto si secus, quod non credimus, attentares, caput et membra, iuxta quod hoc uel illa peccassent, castigatione debita puniremus.

Datum Laterani, IX Kal. Martii, pontificatus nostri anno undecimo.



CCLXI. MELDENSI ELECTO, ET ABBATI SANCTAE GENOuEFAE, ET GUILLELMO ARCHIDIACONO PARISIENSI. De electione episcopi uirdunensis. 


Dilectus filius magister Herbertus uirdunensis canonicus in nostra proposuit presentia constitutus quod necato dudum in armis episcopo uirdunensi, decanus et capitulum uirdunensis Ecclesie foraneorum et quorumdam residentium quoque fratrum, qui studiorum uel aliis necessariis causis aberant, captantes, ut uidebatur, absentiam, octauum diem sepulture pontificis interempti ad eligendum sibi pastorem prepropere statuerunt; in quo uidelicet die idem magister casu non uocatus interfuit; eoque cum  aliis ingresso capitulum, decanus primo uerbo ad electionem spectante dixit se ac alios in primicerium consensisse, continuoque in aure archidiaconi secreto susurrans sermonem iterauit consimilem, quibusdam subiungendo dicentibus id quod ille dixerat uerum esse. Cumque protinus primicerium ipsum pro persoluendis debitis predecessoris sui rogare cepissent, magister memoratus admirans si adeo processum fuisset ab eis, inquit decano non esse ita precipitanter sed cum diligenti deliberatione ante nominationem super electione tractandum, cancellario respondente quod de ipso iam antea pertractarant. Ad hec igitur ipse magister facti nouitate permotus surrexit, et accedens propius, auctoritate  cepit apostolica prohibere ne quid contra canonicam formam fieret, appellare intendens et appellationis causas nichilominus assignare. Plurimi autem audito quod auctoritatem apostolicam nominasset, consurgentes circumdederunt eumdem, et conclamantes improbe cum clamante, loquentis interrupere sermonem, uolentemque intermissa uerba resumere, confusi clamores fremitu prohibebant audiri, ac demum iurgatum grauiter ut taceret, et superpellicio tractum fortiter, ad sedem propriam redire fecerunt. Qui tandem uiso quod primicerius idem surgens pauimento procubuit, quasi electionis sue gratias redditurus, iterum proclamauit in continenti se offerens paratum ostendere quare idem primicerius eligi non deberet, appellans ad nos, et proximo  tunc futuras octauas Omnium Sanctorum terminum appellationi prosequende prefigens. At illi eum, sicut et prius, clamore uincentes, primicerium ipsum in episcopali cathedra nichilominus posuerunt. Quod cum ad notitiam quatuor concanonicorum qui studebant Parisiis peruenisset, tres eorum prefato adhesere magistro; quorum duo ad uirdunensem Ecclesiam redeuntes, pro se ac tertio contradicere curauerunt; qui etiam acceptis litteris eiusdem tertii concanonici ac predicti magistri factum continentibus et inhibentibus cum appellationis obiectu ne talis confirmaretur electus, ad Treuerensem archiepiscopum accessere; in cuius presentia cum confirmationem electionis huiusmodi studuissent prudenter et fideliter impedire, multorum demum  deuicti precibus in illam consensisse dicuntur, quanquam postea cum ipsis et sex aliis sepe dictus magister coram eodem archiepiscopo constitutus, una cum eis pariter interdixerit ne ad consecrationem procederet impendendam, super quinque articulis ad nostram audientiam appellando, quatuor in factum et uno in personam expressis, primo uidelicet quod ad faciendam electionem absentes legitime non fuere uocati, secundo quod super ipsius tractatu deliberatio debita non processit, tertio quod eidem magistro audientia cum debita tranquillitate fuerat denegata, quarto quod post appellationem ad nos legitime interpositam processum fuerat in negotio, quinto autem quod litterature defectum dicebant eumdem primicerium sustinere, asserentes insuper  electionem ipsius ex multis aliis fuisse suspectam. Super quibus omnibus licet idem magister cum sociis suis et rationes et canones allegasset, ac tam presentatoribus quam consecratoribus necnon etiam consecrando appellationem innouando pluries inhibuerit ne ad consecrationem procedere attentarent, illi tamen nichilominus processerunt. Unde cum sociis suis supplicabat humiliter ut quod sic illicite factum fuerat in irritum reuocantes, eos quoque per quos fuerat attentatum debita dignaremur pena punire, ac precipere nichilominus de aliis que duxerint proponenda ueritatem inquiri. Ceterum dilectus filius R. procurator partis aduerse proposuit econtrario quod cum decanus et canonici uirdunenses  a ciuibus suis essent de ciuitate propria pro Ecclesie libertate depulsi, omnisque ipsorum substantia deuorata, mortuo demum episcopo memorato tutum conuenerunt in locum, et non solum seditiones ciuiles, uerum etiam hostilia bella pensantes, ut in utrisque sibi salubriter in pastoris substitutione consulerent, inducias a ciuibus petere decreuerunt, quatenus ad eligendum sibi pontificem in suum possent capitulum conuenire. Cumque breues eis inducie concesse fuerint difficulter ab illis, diem electioni faciende unanimiter prefixerunt, infra quem uocatis omnibus concanonicis qui uel debuerunt uocari uel uocari commode potuere, de persona eligenda in choro et capitulo deliberarunt ac sollicite tractauerunt. Prefixa itaque die conuenientibus uniuersis  qui uocati uenire uoluerunt in unum, decanus, qui medio tempore diligentiam maximam adhibuerat in perscrutandis uoluntatibus et intentionibus singulorum, de communi assensu ad petitionem totius capituli prefatum primicerium, uirum integre fame, nobilem ac facundum, in temporalibus prouidum, et in spiritualibus sufficienter instructum, eo modo quo decuit nominauit et in pastorem elegit, consentientibus uniuersis qui aderant, predicto magistro duntaxat excepto, qui non erat de residentibus in Ecclesia, sed foraneus, nec aliquam rationabilem causam sui dissensus ostendit. Cumque prenominato archiepiscopo electionem ipsius confirmandam presentassent ex more, die demum confirmationis ipsius contradixerunt quidam; sed postmodum consentientes  in ipsum, simul cum aliis petierunt ut idem archiepiscopus electionem confirmaret predictam et diem consecrationi prefigeret impendende. Quapropter archiepiscopus de prudentum consilio electionem confirmauit eamdem, et diem consecrationi prefixit, in qua denique sepedictus magister et quidam alii qui prius in electionem consenserant, ac duo alii qui conquerebantur se non fuisse uocatos, consecrationem impedire moliti sunt, rationes quasdam, diligenter quidem, sed non efficaciter proponendo, quibus demum archiepiscopus ipse pro friuolis reputatis, de consilio episcoporum, abbatum, et iurisperitorum prefatum electum in episcopum consecrauit, ipso magistro cum suis a presentia eius contumaciter recedente. Unde procurator iam dictus suppliciter  postulabat ut quod circa electionem et consecrationem memorati episcopi nitebatur astruere canonice factum esse, ratum dignaremur habere; presertim cum, etsi non eminentis litterature, competentis tamen esse asseueraret eumdem, et Ecclesiam uirdunensem in multis iam sub eius regimine profecisse. Quia igitur nobis non constitit de premissis, discretioni uestre per apostolica scripta precipiendo mandamus quatenus habentes pre oculis solum Deum, uocatis qui fuerint euocandi, inquiratis super iis diligentissime ueritatem, et usque ad calculum diffinitiue sententie, sublato appellationis obstaculo, procedentes, causam sufficienter instructam nobis remittere procuretis, prefigentes partibus terminum competentem quo recepture sententiam  nostro se conspectui representent; ita quod si dictus episcopus maluerit ad presentiam nostram in propria persona uenire, super litterature duntaxat articulo, cum per examinationem presentem satis nobis ualeat de ipsa liquere, minime procedatis. Alioquin de ipsa diligenter examinantes eumdem, quod inueneritis simili modo ad nostram presentiam transmittatis. Testes autem qui fuerint nominati, si se gratia, odio uel timore subtraxerint, per censuram ecclesiasticam cessante appellatione cogatis ueritati testimonium perhibere. Quod si non omnes iis exsequendis, etc. duo uestrum ea nichilominus exsequantur.

Datum Laterani, X Kal. Martii, pontificatus nostri  anno undecimo.



CCLXII. CYNTHIO TITULI SANCTI LAURENTII IN LUCINA PRESBYTERO CARDINALI, APOSTOLICAE SEDIS LEGATO. Respondet ad eius consulta.

 Officii tui laudabilem exsequeris actionem cum super illis de quibus dubitas per nos postulas edoceri. Sane nobis tuis litteris intimasti quod cum monasterium quoddam possessionibus conuenienter ditatum, sed positum in medio nationis praue et peruerse pastore careret, monachi de electione abbatis tractantes necessarium duxerint personam eligere aliquam cuius potentia ualeret a persecutoribus  liberari, cumque non possent sui ordinis idoneam inuenire personam, in quemdam uirum nobilem oculos direxerunt, per quem melius poterat defensari, et consilio quorumdam iurisperitorum adierunt patrem ipsius, humiliter postulantes quod filium suum induceret ut habitum susciperet monachalem, nullam patri de ipsius promotione fiduciam tribuentes, et pater ad hoc induxit filium discretum, prouidum, litteratum, et uiginti quinque annorum etatis; qui monachus est effectus, nulla spe, ut asserit, de sublimatione tributa, sed die in quo monachus est effectus, fuit in abbatem electus; cuius electio fuit per dilectum filium nostrum G. de Lab. subdiaconum nostrum rectorem Messane, apostolice sedis legatum, qui in omnibus predictis interfuit, confirmata.  Cum autem idem sit paratus purgare se quia nulla fuit ad hoc ambitione inductus, per litteras nostras postulas edoceri utrum dictus legatus potuit huiusmodi electionem confirmare uel dispensare ut quod factum est stare possit, et utrum electione rite cassata, iterum ualeat eligi in abbatem. Nos autem consultationi tue taliter respondemus, quod licet ex his que in continenti subsecuta sunt ostendatur quod talis taliter eligi non possit in abbatem, maxime cum ex eo quod, antequam esset discipulus, uoluit esse magister, electionem illam irritam esse decernimus et inanem. uerum postquam fuerit in regula competenter instructus, si urgens necessitas et euidens utilitas ipsius monasterii postulauerit, purgatione recepta poterit in abbatem assumi, ne monasterium  opprimatur incursibus malignorum.

 Secundo quesisti, cum quis in testamento relinquit episcopo propriam portionem, et alia multa monasteriis uel ecclesiis aliisque dimittit, utrum episcopus ex illis legitimam possit petere portionem, adiiciens an cum aliquis ex testamento in fraudem modicum constituerit mortuarium et alia dimiserit pro anima sua plura, nichilominus possit episcopus exigere portionem de aliis a canone constitutam. Nos autem super iis consultationi tue taliter respondemus, quod si portionem illam cum conditione legauit episcopo ut esset ea sola contentus, et eam episcopus acceptauit, quia per hoc aliis renuntiasse uidetur, de ceteris non poterit exigere portionem.  Quod si eam ipsi absolute reliquit, portionem sibi debitam poterit nichilominus de ceteris uindicare. Si uero constiterit quod in fraudem modicum constituit mortuarium, ut in ceteris episcopus portione debita fraudaretur, quia fraus et dolus alicui patrocinari non debent, episcopus portionem ex illis poterit exigere a canone constitutam, saluis indulgentiis pontificum Romanorum que quibusdam regularibus sunt concesse.

 Requisisti de his que testator pro anima sua legat in ultima uoluntate, qualiter sint inter episcopum et ecclesias diuidenda. Et quidem regulariter uerum est quod episcopus debet de his secundum  diuersas consuetudines tertiam uel quartam portionem habere. Sed considerandum est diligenter utrum testator leget hoc modo, Relinquo, inquit, istud episcopo, an: Relinquo istud ecclesie, uel: Relinquo istud episcopo et ecclesie, an: Relinquo istud episcopo, et relinquo illud ecclesie. In primo casu distinguendum est utrum relinquatur illud episcopo ab extraneo, an propinquo. Si ab extraneo, generaliter uerum est quod presumitur esse relictum intuitu Ecclesie, non persone. Unde cathedralis ecclesia canonicam de illo potest petere portionem; quemadmodum episcopo competit sua portio, si aliquid ipsi ecclesie relinquatur. Et hoc utique uerum est, nisi testator exprimat quod uelit illud esse tantum episcopi, non Ecclesie. In quo casu seruanda  est dispositio testatoris. Secus autem si exprimat quod uelit illud esse tantum Ecclesie, non episcopi,  quia priuata dispositio testatoris non potest generalem constitutionem canonis immutare. Nec est contrarium quod in canone legitur  , uidelicet quod pontifices quibus ab extraneis aliquid aut cum Ecclesia aut sequestratum dimittitur aut donatur , non quasi suum proprium, sed quasi dimissum Ecclesie, inter facultates Ecclesie computabunt: quoniam hoc est uerum cum testator ita sequestratim legat illud episcopo quod non exprimit utrum uelit ad episcopum tantum et non ad Ecclesiam pertinere.  Si uero relinquatur illud episcopo a propinquo, presumitur esse relictum, non intuitu Ecclesie, sed persone, nisi forte contrarium probaretur; et de isto nichil potest Ecclesia petere in uita eius. Quod si relinquitur episcopo et ecclesie, de illo canonica inter ipsos est diuisio facienda. Si uero istud episcopo et illud Ecclesie relinquatur, siue equalia siue inequalia sint relicta, reducenda sunt ad diuisionem canonicam inter episcopum et ecclesiam cathedralem, nisi ambo uelint esse testatoris dispositione contenti; quam propter ultime uoluntatis fauorem satis decens est obseruari ubi neque fraus interuenit neque dolus, nec quisquam nimium defraudatur debita portione. Secus est autem si aliquid legetur episcopo et aliquid capellis uel monasteriis  aut aliis piis locis. Nam in hoc casu quod legatur episcopo, eius est precipuum cum ecclesia cathedrali, quemadmodum si cuilibet alii legaretur, et de iis que illis legantur portionem canonicam nichilominus obtinebit, quoniam non est tanta communio inter episcopum et capellas uel monasteria seu alia pia loca quanta est inter ipsum et ecclesiam cathedralem,  cui est spirituali coniugio copulatus. Unde que acquirit episcopus, non illis, sed isti tantum acquirit. Illud autem est generaliter obseruandum circa eum qui potest proprium possidere prelationem uel administrationem Ecclesie non habentem, quod si ei aliquid specialiter relinquatur, non solum a propinquo, uerum etiam ab extraneo, intelligitur esse relictum, non intuitu Ecclesie sed persone, nisi probatio in contrarium appareret. Et idcirco de illo non episcopus nec Ecclesia potest in uita eius sibi aliquid uindicare. Et hoc intelligitur esse uerum cum fraus minime procuratur; que si detecta fuerit, patrocinari non debet.

 Significasti preterea, quamdam mulierem in penitentia fuisse confessam quod timens ne uiri  possessio deuolueretur ad alios, inducta cuiusdam consilio uenefice mulieris quarumdam herbarum quotidie succum potabat, et sic eius uenter intumuit; et inde grauidam se ostendens, tandem sibi partum supposuit alienum, timensque maritum, non uult facinus ipsi detegere, qui prolem credit sine dubitatione qualibet esse suam. Quoniam igitur per nostras postulas litteras edoceri utrum ei, hac fraude durante, sit penitentia iniungenda, inquisitioni tue taliter respondemus, quod sicut mulieri que ignorante marito de adulterio prolem suscepit, quamuis id uiro suo timeat confiteri, non est penitentia deneganda, ita nec illi debet penitentia denegari, maxime si per alios intelligas alienos, ad quos  timeat possessionem uiri deuolui, sed competens satisfactio per discretum sacerdotem ei debet iniungi. Et infra: Postremo  quesisti utrum is qui propter plures excessus a pluribus prelatis ius in ipsum habentibus excommunicationis est uinculo innodatus, et uni prelatorum de uno tantum satisfacere uult excessu, ab eo sit absoluendus de quo satisfacere uult eidem, et cum de alio non satisfecerit, alii absolutus ualeat nuntiari. Quia uero super hoc inter scholasticos diuerse sunt sententie diuersorum, nos ad presens nulli preiudicare uolentes, id solummodo tibi super hoc articulo respondemus, quod supprimenti ueritatem absolutio subrepta non prodest, et ueritatem intelligens, absolutionem huiusmodi exhibere non debet  .



CCLXIII. ARCHIEPISCOPO ET MAGISTRO GERNANDO CANONICO MAGDEBURGENSIBUS. De electione abbatisse Herisiensis.


 Cum dilecta in Christo filia R. custos Herisiensis ecclesie ac uolpertus clericus procurator G.  monialis olim ad sedem apostolicam accessissent, et super electionibus celebratis de custode ac moniale iam dictis litigassent aliquandiu coram nobis, nos iis diligenter auditis que tam a procuratore ipso fuere proposita quam custode, Helerwardensi et Hergensi abbatibus ac preposito Geismariensi dedimus in mandatis ut quidquid factum fuerat super monialis electione iam dicte, auctoritate nostra suffulti, nullius contradictione uel appellatione obstante, denuntiarent irritum et inane, ac super ipsius electione custodis ueritate diligentius inquisita, si electionem ipsius canonicam et personam idoneam inuenirent, ipsam auctoritate apostolica confirmarent, contradictores per censuram ecclesiasticam appellatione postposita compescentes. uerum cum  ipsa custos mandatum huiusmodi iudicibus presentasset, quod de prefata moniali factum fuerat denuntiauerunt irritum et inane. Que cum nollet dimittere abbatiam, iudices ipsi excommunicationis eam uinculo innodantes, mandauerunt eamdem arctius euitari; sed ipsa cum electricibus suis post aliquot dies super electione sua per nuntium appellauit. Iudices autem appellationi nullatenus deferentes, presertim cum de nostro expresso mandato fuisset eius electio irritata et appellatio esset in litteris nostris inhibita, citato Herisiensi conuentu, de ipsius electione custodis, prout ipsis iniunctum fuerat, inquirere studuerunt. Cumque ipsius electionem inuenissent canonicam idoneamque personam, habito prudentum consilio electionem confirmantes  ipsius, abbatiam Herisiensem auctoritate nostra per diffinitiuam sententiam adiudicauerunt eidem. Et licet diecesanus episcopus appellarit et inhibuerit Herisiensi conuentui ne illi tanquam abbatisse presumerent obedire, ipsi tamen eam in corporalem eiusdem abbatie possessionem cum omni mansuetudine induxerunt, a qua per . . fratrem monialis predicte ac fautores ipsius per uiolentiam est eiecta, et preter alia mala que ibidem fuere nequiter perpetrata per illos, dictam R. cegerunt sacramento firmare ut usque ad festum Beati Martini tunc proxime futurum Herisiensem Ecclesiam non intraret nec etiam domo simplici uel quod ibidem obtinebat stipendio uteretur. Porro cum dicta R. super iis et  aliis grauiter uexaretur, ad nostram duxit presentiam recurrendum, memorata G. moniali similiter ueniente. Cumque super iis ipsa R. proposuerit questionem, et postulauerit confirmari processum iudicum predictorum et ut satisfieret sibi de damnis et iniuriis irrogatis, dicta G. proposuit ex aduerso quod cum electa fuerit in Herisiensis Ecclesie abbatissam a maiori et saniori parte conuentus, et eius electio per diecesanum fuerit episcopum confirmata, ipsa custos ad abbatem de Conradesburch et eius coniudices litteras impetrauit. Ad quorum presentiam cum ipsa G. citata ueniret et ostenderet se spoliatam fuisse ipsius occasione custodis, sententiam ab ipsis iudicibus reputauit se illi nullatenus respondere teneri nisi foret primitus restituta, sed  ipsa custos ab eadem sententia prouocando, appellationem suam est personaliter prosecuta. Ceterum cum ipsa G. ad hoc tantum procuratorem transmiserit ut eadem confirmaretur sententia, procurator ipsius mandati fines excedens passus est obtinere custodem quod uoluit contra ipsam, et ad supradictos iudices litteras reportauit; quorum unus excommunicationis sententie subiacebat, prout littere uenerabilis fratris nostri Maguntinensis archiepiscopi nobis exhibite continebant; cum quo alter eorum, absente tertio, in omnibus inordinate processit, et licet tam ipsa quam Herisiense capitulum pro diuersis grauaminibus appellarint, ipsi tamen nichilominus procedentes, eamdem custodem per Albertum familiarem ipsius, qui, sicut ex eisdem  litteris memorati archiepiscopi probabatur, uinculo erat excommunicationis astrictus, et B. plebanum in corporalem fecerunt possessionem induci. Ad probandum uero quod procurator iam dictus mandatum tale receperit, ut uidelicet appellationem interpositam prosequi procuraret, testes coram auditore sibi dato produxit. Sed econtra responsum est quod etsi testes illi mandatum tale probassent, per hoc tamen nullatenus est ostensum quin aliud recepisset, et ideo cum esset pro sententia presumendum, presertim cum fuisset a nobis cum maturitate consilii promulgata, manifeste intelligi poterat quod super principali negotio procurator predictus mandatum receperat generale; sicut eadem custos per testem unicum, quem produxit, plenius ostendebat. Nos  autem iis et aliis intellectis que fuerunt ab unaque parte proposita, prefatam G. monialem ab administratione ipsius abbatie sententialiter duximus remouendam, dilectis filiis scholastico Hildesemensi, custodi et scholastico Mindensibus dantes nostris litteris in preceptis ut ad ipsam Ecclesiam personaliter accedentes, abbatie administrationem eiusdem alii persone idonee committere procurarent, cui ad opus Ecclesie fieret hinc inde resignatio subtractorum, ipsi uero interim de confirmationis sententia, que super electione custodis lata erat a delegatis iudicibus, cognoscentes, sicut iustum esset, confirmarent uel infirmarent eamdem; ita uidelicet quod si pro eo quod unus ex iudicibus delegatis, qui  eamdem sententiam tulerant, excommunicationis esset uinculo publice innodatus quando sententia lata fuit, sicut per metropolitani litteras monstrabatur, aut ex alia causa ipsam constaret sententiam infirmandam, ea cassata, cognoscerent iterum de ipsius electione custodis, et que in factum fuissent proposita uel personam plenius audientes, ipsam, si fuisset inuenta canonica, confirmarent; alioquin ea penitus infirmata, darent sororibus facultatem liberam eligendi, et quam in abbatissam sibi ducerent regulariter eligendam, eius electionem sublato appellationis obstaculo confirmarent, ac prefate custodi de bonis Ecclesie facerent in expensis legitimis prouideri; contradictores nichilominus uel rebelles ut a sua temeritate desisterent per censuram ecclesiasticam  appellatione remota cogentes. Testes etiam qui nominati essent, si se gratia, odio, uel timore subtraherent, per districtionem eamdem cessante appellatione cogerent ueritati testimonium perhibere. Ipsi uero iudices tam custodem ipsam quam conuentum Herisiensis Ecclesie ad suam presentiam euocantes, dilationis eis terminum indulserunt; sed dilatione pendente, preposita Herisiensis cum complicibus suis abbati de Reinuehusen, preposito de Noua Ecclesia, et plebano de Eschenshuseim nostras litteras presentauit, in quibus eisdem iudicibus mandabatur ut supradicta custos quedam ipsius ecclesie ornamenta, custodie quoque prouentus ad usum ecclesie pertinentes, et redditus de Meinchsern, qui debebant sororum necessitatibus ministrari, ac quedam alia  de prebendis earum, que per quosdam predones malitiose subtraxerat et ipsa pro sue uoluntatis arbitrio detinebat, per censuram ecclesiasticam appellatione remota iustitia mediante restituere cogeretur; quarum auctoritate custos ipsa citata, cum statuto sibi die non posset coram iudicibus comparere, ipsi post appellationem a Lamberto clerico interpositam pro parte custodis eiusdem, in ipsam excommunicationis sententiam protulerunt. Et licet eodem die procurator ipsius comparuerit coram eis, et eamdem excommunicationis sententiam, utpote minus rationabiliter latam, peteret relaxari, cum in nullo penitus audiretur, appellationem a predicto Lamberto clerico interpositam ratam habuit, et recessit. Ipsi uero appellationi minime deferentes  receperunt testes a preposite ac complicum eius parte productos, et eorum depositionibus in ipsius custodis absentia publicatis, ipsam cum complicibus suis ad restitutionem centum quinquaginta marcarum et de furto ac sacrilegio nichilominus condemnarunt, excommunicationis sententie supponentes easdem. Postmodum autem cum procurator custodis ipsius predictorum scholastici Mindensis et coniudicum suorum conspectui se statuto termino presentasset pro eadem custode in iudicio processurus, iidem iudices asserentes quod cum prefata custos excommunicata esset a iudicibus memoratis, sicut ipsa non poterat agere, sic nec eius debebat procurator audiri, eum ab agendo per sententiam  repulerunt. Procurator autem ex aduerso respondit quod talis excommunicationis sententia sibi nocere non poterat uel custodi, cum per legitime appellationis obstaculum, que sententiam ipsam precesserat, de iure fuerit impedita. Cumque iudices ipsi, allegationem huiusmodi friuolam reputantes, nollent de appellatione cognoscere, procurator iam dictus ad sedem apostolicam appellauit; sed ipsi appellationi deferre nolentes, testes quos pars altera producere uoluit ad probandum quod unus ex delegatis iudicibus qui sententiam tulerant pro custode tunc excommunicatus erat cum pro ea confirmationis sententia lata fuit, ea occasione sumpta quod quidam ex ipsis testibus a remotis partibus uenerant, receperunt. Propter quod quedam sorores  Herisienses pro se ac predicta custode ad sedem apostolicam prouocarunt. Qui appellationem interpositam contemnentes, G. monialem ab administratione Herisiensis Ecclesie remouerunt, ipsam eiusdem Ecclesie preposite committentes, aliquas personas idoneas in suum adiutorium recepture. Iidem quoque iudices articulum de resignatione subtractorum intermittentes, qui primo fuerat in mandato nostrarum litterarum insertus, testes super alio articulo receperunt, quia uidelicet ab abbate predicto et coniudicibus suis legitime olim fuerat prouocatum, eo quod rescripti nostri copiam partibus facere noluerunt. Qui receptos testes super premissis articulis postmodum publicantes, confirmationis sententiam pro sepedicta custode  latam penitus infirmarunt; ac de ipsius electione nichilominus inquirentes, tanquam celebratam minus canonice cassauerunt, concessa sororibus eligendi libera facultate. Que conuenientes in unum sepedictam G. monialem unanimiter elegerunt; cuius electionem dicti iudices confirmantes, abbatie possessionem et cathedram solemniter assignarunt eidem, supradictam custodem et fautrices eius excommunicatas publice nuntiando. Subsequenter autem ii qui super articulo prenotatio, de resignatione scilicet subtractorum, auditores fuerant a predictis iudicibus deputati, recipientes testes a predicte preposite ac suarum complicum parte productos, depositiones ipsorum sub sigillis propriis interclusas eisdem iudicibus transmiserunt. uerum cum  custos ipsa iter arripuisset ad sedem apostolicam ueniendi, memorati iudices noluerunt dicta testium publicare, ad nostram presentiam eadem sub sigillis suis destinantes inclusa. Nos igitur hec et alia que tam custos predicta quam I. clericus, qui pro eodem negotio uenerat contra ipsam, nuper apud sedem apostolicam constituti proponere uoluerunt, et acta iudicum ab eisdem nobis exhibita diligentius attendentes, deprehendimus manifeste predictas litteras ad memoratum abbatem de Reineshusers et suos coniudices impetratas per subreptionem obtentas, cum in eis illius articuli, uidelicet de subtractorum resignatione, fuerit preter nostram conscientiam cognitio demandata, qui litteris fuerat insertus prioribus, de quibus in secundis litteris  mentio aliqua non fiebat. Et ideo quod ipsarum litterarum occasione dignoscitur attentatum, penitus duximus irritandum. Dictum insuper scholasticum Hildesemensem et coniudices suos inuenimus minus prouide processisse, quia cum in nostris litteris eisdem principaliter mandaretur ut ad predictam ecclesiam personaliter accedentes, persone idonee administrationem committerent abbatie, cui ad opus eiusdem abbatie fieret hinc inde resignatio subtractorum, ipsi formam mandati apostolici transponentes, illo capitulo pretermisso, de aliis articulis inordinate plurimum cognouerunt, propter quod processum ipsorum, contra nostri formam rescripti ac iuris ordinem attentatum, irritum  decreuimus et inanem, presentium uobis auctoritate in uirtute Spiritus sancti districte precipiendo mandantes quatenus conuenientes in loco competenti et tuto, G. A. et quibusdam aliis eiusdem ecclesie sororibus, sicut iustum fuerit, restitutis, et forma mandati nostri exacta diligentia obseruata, in negotio ipso iuxta tenorem precedentium litterarum appellatione remota ratione preuia procedatis, ita quod per uestram sollicitudinem circumspectam saltem hac uice negotio tandiu prorogato finis debitus imponatur. Quia uero propter causam istam diutius iam protractam Herisiensis ecclesia graues dignoscitur sustinuisse iacturas, uolumus et mandamus ut tu, frater archiepiscope, in expensis propriis cognitioni cause studeas interesse.



CCLXIu. ARCHIEPISCOPO ET MAIORIS MONASTERII ET SANCTI IULIANI ABBATIBUS TURONENSIBUS. Committitur eis causa de succentoria Pictauiensi.


 Inter dilectos filios Bocardum et Petrum Ceth canonicos Pictauienses super succentoria Pictauiensis ecclesie questione suborta, eorum utroque firmiter asserente succentoriam ipsam se per Pictauiensem cantorem, ad quem eius donatio pertinebat, canonice assecutum, predictus Bocardus propter hoc ad sedem apostolicam ueniens, coram dilecto filio nostro Guala, Sancte Marie in Porticu diacono cardinali, quem sibi et procuratori predicti Petri dedimus auditorem, affirmans sibi succentoriam  ipsam canonice fuisse collatam, adiecit quod, etsi cantor eam memorato Petro alias canonice contulisset, donatio tamen ipsa propter indignitatem persone consequi non debebat effectum, cum idem Petrus esset publicus aleator et usurarius manifestus. Licet autem post altercationes multas, non solum ad hoc, sed etiam ad principale probandum prefatus Bocardus induxerit quosdam testes, quia tamen tam ipse quam pars aduersa super principali et incidentibus plures testes producere intendebat, dilectis filiis decano et cantori Sancte Radegundis Pictauiensis et Toarcensi decano causam ipsam commisimus fine canonico terminandam, attestationes predictas eis sub bulla nostra transmittentes inclusas. Coram quibus postea partibus  constitutis, cum iam dictus Bocardus testes suos recipi postularet, fuit ex aduerso responsum quod non erat aliquatenus audiendus, utpote qui per dilectos filios archipresbyterum, magistrum scholarum, et magistrum P. Paruum canonicum Bituricenses, iudices delegatos a nobis, sententia erat excommunicationis astrictus pro eo quod ad mandatum eorum  Hugonem clericum in canonicum Fayensem admittere recusabat. Cumque postmodum idem Bocardus super absolutione sua litteras eorumdem iudicum presentasset, aduersa pars eas cepit arguere falsitatis, eo quod clausula finalis earum tam in incausti colore quam in litterarum  forma a scriptura reliqua discordabat, allegans eumdem B. tanquam reum criminis falsitatis ab intentione sua penitus repellendum. Porro post contentiones multiplices et diuersas, iudices ipsi de uoluntate partium testes tam super principali quam incidentibus receperunt. Sed eodem B. postmodum ad nostram audientiam appellante, iudices ipsi partes cum attestationibus et actis iudicii sigillis propriis consignatis ad nostram presentiam remiserunt. Partes itaque propter hoc nuper apud sedem apostolicam constitute, coram dilecto filio nostro Cynthio tituli Sancti Laurentii in Lucina presbytero cardinali, quem ipsis deputauimus auditorem, aliquandiu litigarunt: qui cum nobis que audierat fideliter retulisset, nos uniusque partis attestationibus  diligenter inspectis, inuenimus euidenter esse probatum eumdem Petrum publicum aleatorem esse ac usurarium manifestum, utpote qui undecim denarios pro duodecim publice mutuarat in ludo. Unde licet ad pallandum tante presumptionis excessum proposuerit idem Petrus quod hoc fecerat iuxta Gallorum consuetudinem clericorum, secundum quam fere clerici uniuersi mutuant sic frequenter et ludunt, nos tamen, qui ex officii nostri debito pestes huiusmodi exstirpare proponimus, atque ludos uoluptuosos, occasione quorum sub quadam curialitatis imagine ad dissolutionis malitiam deuenitur, penitus improbamus, excusationem predictam, que per prauam consuetudinem, que dicenda  est corruptela potius, palliatur, friuolam reputantes, cum in illis magis plectibilis sit offensa per quos ad excusandas excusationes in culpis delinquendi auctoritas usurpatur, quod circa eumdem Petrum de succentoria predicta factum esse dignoscitur, propter indignitatem ac uilitatem ipsius duximus irritandum, cum personis uilibus et indignis porte dignitatis patere non debeant iuxta legitimas sanctiones. Preterea contra prefatum Bocardum fuit manifeste probatum quod de conscientia iudicum predictorum Bituricensium ultima clausula inserta non fuerat litteris eorumdem, sicut in ipsorum depositionibus exprimitur euidenter. Robertus quoque diaconus ad hoc probandum testis inductus illud idem deposuit et adiecit, quod cum  deberet easdem litteras sigillare, illas diligenter inspexit, nec eamdem clausulam appositam tunc inuenit. Unde pars altera proponebat quod cum predictus B. scienter usus fuerit litteris sic falsatis, debebat merito tanquam falsarius omnino repelli. uerum nos attendentes quod, etsi constaret euidentissime quod dicta clausula litteris illis fuisset apposita preter conscientiam iudicum predictorum, quia tamen nobis fides facta non fuit quod dictus B. illam clausulam apposuerit uel procurauerit ut ab alio poneretur, uel etiam quod scienter usus fuerit litteris sic falsatis, ab huiusmodi falsitatis obiectu eumdem duximus absoluendum; maxime cum postquam  hoc sibi obiectum fuit, pretermiserit penitus uti eis. Ad hec, per testes Bocardi super principali negotio productos fuit satis sufficienter ostensum quod quinta feria et, ut loquamur expressius, die Iouis post festiuitatem Sancti Michelis, biennio iam elapso, succentoria sibi concessa fuerat supradicta; sed per confessionem eiusdem apparuit quod idem festum eodem anno die Iouis fuerat celebratum, sicque fuit per consequentiam comprobatum quod octauo die post festum ipsum eidem B. dicta donatio facta fuit. Ceterum per sex testes, cantorem scilicet, Oliuerium, W. Gerru, R. Agnellum, I. Marinum, P. de Marcai, quos supradictus P. ad probandum quod donatio sibi facta precesserat introduxit, exstitit manifeste probatum quod anteriori  tempore sibi fuerat succentoria sepedicta collata, cum Oliuerius, W. et I. manifeste dicant quod secunda uel tertia, et cantor quod tertia uel quarta die post dictum festum, et P. quod in hebdomada post idem festum eidem Petro donatio facta fuit. uerum per testes quos Bocardus ad reprobationem testium iam dictorum induxit, Oliuerius et Willelmus fuerunt tanquam manifesti fornicarii reprobati. Cantor quoque per multos testes conuincitur esse periurus; quia cum iuratus dixerit quod Bocardo succentoriam nunquam dederat supradictam, per multos testes probatum est ex aduerso quod ipsis presentibus cantor inuestiuit eumdem. Insuper R. Agnellus nichil deposuisse dignoscitur super negotio  principali, licet pars Petri dicens ipsum amphibologice fuisse locutum ostendere nisa fuerit quod idem testis super principali dixerit illud idem quod Oliuerius et Willelmus. Duo uero residui, scilicet I. Marinus et P. de Marcai, remanserunt qui nequiuerunt rationabiliter reprobari, quia licet dixerit pars Bocardi quod ipsius P. testimonio fides habenda non erat, quoniam in causa Petri fuerat procurator, quod ex eo nitebatur astruere quia testes eiusdem Bocardi dixerant quod idem I. litteras Petri portauerat, quesierat testes, et quedam huiusmodi fecerat, quia tamen nobis non constitit quod eiusdem P. fuerit procurator, eius testimonio fidem censuimus adhibendam. Sed et illud friuolum reputauimus quod proposuit eadem pars Bocardi,  uidelicet quia cum Petrus de Marcai dixerit quod in hebdomada post predictum festum sepedicto Petro donatio facta fuit, innuitur quod donationem ipsius B. que octauo die post idem festum facta fuerat, eadem Petri donatio minime precessisset. Nam cum hebdomada uel septimana nequaquam ultra diem septimum extendatur, apparet quia donatio que facta fuerat in hebdomada uel etiam septimana, citeriori utique tempore fuit facta quam illa que facta fuit postmodum in octauo. Cum igitur per depositiones saltem duorum testium, qui nullatenus reprobati fuerunt, nobis constiterit euidenter quod concessio Petro facta precesserit,  quanquam propter indignitatem eiusdem P. meruerit reprobari, concessionem Bocardo factam irritam decreuimus et inanem. Quia uero cantor, ad quem ipsius succentorie donatio spectare proponitur, ut de ipsius periurio taceamus, adeo inconstanter se habuit in hoc facto ut, sicut premissum est, prima donatione non reprobata secundam facere attentarit, et dignum sit ut in eo quis puniatur in quo uisus est deliquisse, in hoc eius duximus uarietatis inconstantiam puniendam ut concedendi succentoriam ipsam hac uice nullam habeat facultatem, presentium uobis auctoritate mandantes quatenus eamdem auctoritate nostra suffulti sublato appellationis obstaculo persone idonee assignetis, contradictores, etc.



CCLXu. PARISIENSI ET TRECENSI EPISCOPIS, ET ABBATI SANCTAE GENOuEFAE PARISIENSIS. De causa monasterii uezeliac. contra comitem Antissiodorensem. 


 Cum olim dilecti filii abbas et conuentus uirzicenses sua nobis conquestione monstrassent quod nobilis uir Petrus comes Antissiodorensis quoddam stagnum, molendinum, et domum in terra eorum construere nitebatur in ipsorum preiudicium et grauamen, uenerabili fratri nostro episcopo et dilecto filio thesaurario Niuernensi commisimus causam ipsam; in quorum presentia partibus constitutis,  sicut per litteras eorumdem accepimus, lite super petitionibus Ecclesie contestata, receptis utrinque testibus, et attestationibus publicatis, cum super dictis testium inter partes fuisset postmodum disputatum, tandem pars comitis proposuit coram eis quod de damnis in nemoribus et rebus aliis datis, super quibus testes deponere uidebantur, cognoscere non debebant, cum in rescripto nostro nulla de damnis mentio haberetur, adiiciens quod res ille super quibus questio agebatur de feudo erant nobilis uiri ducis Burgundie, sicut idem dux in patentibus litteris fatebatur, et ideo super illis ad dominum feudi potius quam ad dictos fuerat iudices recurrendum. Ad quod fuit ex aduerso responsum, quod si non expresse, tacite tamen de  damnis datis in nostris litteris mentio habebatur, cum nomen grauaminis esset litteris ipsis insertum, propter quod de ipsis cognoscere poterant, saltem tanquam de accessoriis seu appendiciis negotii principalis. Item cum super omnibus articulis de quibus testes deposuerant lis fuisset solemniter contestata, de ipsis cognoscere ac pronuntiare iudices tenebantur. Sed et super exceptione feudi sero nimis, utpote post testium publicationem, obiecta, audiendum non esse comitem asserebat. Ad hec pars comitis replicauit quod etsi super damnis a procuratore lis fuerit contestata, ei tamen ex hoc non poterat preiudicium generari, cum ad hoc procurator  datus non fuerit, sed ad illam duntaxat causam que fuerat in litteris commissionis expressa, super castro uidelicet, stagno, et molendino; ad hoc parte altera respondente quod procuratoris factum [comes] ulterius impugnare non portat, quod usque post publicationem testium minime duxerat reuocandum. Iudices autem super hinc inde propositis habito consilio discretorum interlocuti sunt quod super damnis a comite ad eos cognitio pertinebat. Quo audito comes ad appellationis beneficium conuolauit. Unde licet ipsum iudices euocatum et nec per se nec responsalem idoneum comparentem excommunicationis uinculo astrinxissent, eo tamen in contumacia perdurante, causam eamdem cum attestationibus fideliter consignatis ad nostram presentiam  remiserunt. Porro procuratoribus utriusque partis propter hoc apud sedem apostolicam constitutis, procurator monasterii proposuit coram nobis quod cum uilla de uetenedo uirziliacensi et Sancti Germani Antissiodorensis monasteriis sit communis, ita quod terragium, spanagium, albergariam, censum, tertias, laudas, uendas, et retentionem habeant in eadem, predictus comes, qui nichil aliud quam duos denarios annuatim a quolibet rustico custodie seu saluamenti nomine percipere consueuit, nunc in ipsa iurisdictionem sibi contra iustitiam usurpando, ab unoquoque uillano quinque solidos extorquet in quodam loco eiusdem uille post inhibitionem tam sibi quam Hospitalariis factam, qui locum ipsum in censiua monasterii obtinebant,  ab eis per commutationem recepto, castrum, stagnum, et molendinum edificando in ipsorum preiudicium et grauamen, in nemoribus, lapidibus et rebus aliis grauibus damnis datis. Propter quod edificia supradicta, utpote post inhibitionem et nuntiationem exstructa, idem procurator petiit demoliri, et compelli comitem supradictum a uirziliacensis monasterii super hoc molestatione cessare, super damnis datis eidem compensationem congruam exhibendo. Procurator uero comitis allegauit quod cum in predicto loco de uetenedo sue iurisdictioni subiecto perpetrarentur sepissime homicidia et rapine, ipse uolens tot et tantis obuiare periculis, quamdam domum in solo quod ab Hospitalariis per commutationem acceperat, ubi domum fortem olim  exstitisse didicerat, ad transeuntium securitatem construxit, quodam stagno et molendino ad opus custodum ipsius domus edificatis ibidem. uerum abbas et conuentus predicti falso dicentes se super hoc pregrauari, litteras ad predictos iudices impetrarunt; et cum ipsis in presentia iudicum obtulerit dictus comes quod si qua damna probarent se ob illa edificia pertulisse, non solum in simplum sed duplum ipsis damna eadem resarciret, ipsi tam hoc uerbum quam etiam alias pacis species penitus respuerunt. Cum autem per iudices fuerit in eadem causa usque ad testium publicationem processum, quoniam attestationibus publicatis apparuit eos super multis deposuisse articulis super quibus lis contestata  non fuerat, pars comitis allegauit quod iudices super illis cognoscere non ualebant. Unde iudicibus se de damnis datis cognoscere ac pronuntiare posse interloquentibus, ad nostram fuit audientiam prouocatum. Nos autem auditis iis et aliis que procuratores proponere curauerunt, et attestationibus uniusque partis diligenter inspectis, intelleximus pro monasterio esse probatum in supradicta uilla terragium, spanagium, albergaria, census, tertias, laudas, uendas, ac retentiones ad predicta monasteria pertinere, ac stagnum et calceria supradicta partim in proprietate uirziliacensis cenobii, et partim in ipsius et Sancti Germani censiua fuisse constructa. Item quod Hospitalariis, qui pro predicto loco annuum censum monasteriis exsoluebant, ne locum ipsum,  censiuam uidelicet monasteriorum, transferrent in comitem, et comiti ne censiuam ipsam reciperet, prohibitio facta fuit. Pro parte uero comitis uidebatur esse probatum quod iustitia nemoris supra fortalitia est ipsius, et quod absque cuiusquam iniuria dictus comes ad albergagium hominum ipsius uille potest concedere nemus ipsum, quodque comes ipse iustitiam habet in uilla, et pro saluamento de qualibet domo uille duos denarios recipere consueuit. Item quod in pratis Hospitalariorum est fortalitia ipsa fundata, et quod quicunque aliquid habet ad censum, illud saluo censu potest uendere cui uult. Rursus quod in eadem uilla olim fuerat domus fortis clausa palitiis et fossatis. Quia uero super damnis datis antequam lis fuerit contestata nequaquam ad  dictos iudices cognitio pertinebat, cum in rescripto nostro nulla de ipsis mentio haberetur, nec ad ipsos potuerit iurisdictio prorogari, cum procurator ad illa intelligatur solummodo constitutus que in commisionis litteris inueniuntur expressa, et postquam comes publicatis attestationibus intellexit super damnis illis fuisse depositum, protinus contradixit, nos eosdem iudices protinus pronuntiauimus minus iuste interlocutos fuisse ac sepedictum comitem, qui ob hoc ad appellationis beneficium conuolauit, excommunicationis sententia non fuisse ligatum. Ceterum quia ex procuratoris eiusdem comitis confessione didicimus post nuntiationem noui operis sibi factam supradicta fortalitia, stagnum, et molendinum  edificasse, presentium uobis auctoritate precipiendo mandamus quatenus utramque partem ad compositionem amicabilem faciendam, quam utrique necessariam credimus, moneatis prudenter et efficaciter inducatis. Quod si forsitan infra mensem postquam a uobis fuerint diligenter admoniti uestris acquiescere monitis non curarint, uos auctoritate nostra sublato cuiuslibet contradictionis et appellationis obstaculo sententiam proferatis quam sub bulla nostra uobis mittimus interclusam, facientes eam per censuram ecclesiasticam inuiolabiliter obseruari. Quod si non omnes, etc., duo uestrum, etc.

Datum Laterani, anno duodecimo.



CCLXuI. Testes quomodo recipiantur.


 Quoniam frequenter in dubium reuocatur a multis an lite non contestata testes recipi ualeant, auctoritate presentium duximus declarandum regulariter uerum esse quod lite non contestata non est ad receptionem testium procedendum, nisi forte de morte testium timeatur uel absentia diuturna, in quibus casibus cum ciuiliter est agendum, ne ueritas occultetur, et probationis copia fortuitis casibus subtrahatur, senes et ualitudinarii et alii testes de quibus ex aliqua rationabili causa timetur, etiam lite non contestata sunt procul dubio admittendi; siue pars conuenta sit contumax, siue sit absens absque malitia, ut conueniri non possit. Sed si  actor non conuenerit aduersarium infra annum ex quo poterit conueniri, uel saltem receptionem huiusmodi testium non denuntiauerit illi, attestationes sic recepte non ualeant, ne forte hoc procuret in fraudem ut processu temporis exceptiones legitime ad repellendum testes uel alie locum habere non possint. Porro speciales cause possunt occurrere in quibus casualiter esset aliud obseruandum; ut uerbi gratia, si super alicuius electione uel copula maritali questio moueatur. Tunc etenim, ne propter longam moram in spiritualibus uel temporalibus patiatur Ecclesia lesionem, uel uiro seu mulieri fornicationis occasio prebeatur, maxime cum propinquitatis gradus opponitur diuina lege prohibitus,  in huiusmodi casibus testes sunt merito admittendi, si uidelicet contumax apparuerit is in quem fuerit actio dirigenda, siue quia peremptoria citatione recepta uenire contemnit, siue quia malitiose se ipsum occultat, siue quod impedit ne possit ad eum citatio peruenire. Si uero aliter absens fuerit et agatur de spirituali coniugio inter prelatum et ecclesiam iam contracto, electione maxime confirmata, illud in hoc articulo uolumus obseruari quod super exspectatione talium personarum in sacris est canonibus diffinitum. Quod si forsan agatur de spirituali coniugio contrahendo, is qui est in prelatum electus, per spatium sex mensium exspectetur, nisi pensatis negotii circumstantiis per superioris prouidentiam magis uel minus fuerit exspectandus. Si  autem de carnali coniugio sit agendum, tandiu alteruter coniugum exspectetur donec de ipsius obitu uerisimiliter presumatur; quia cum sine culpa sit absens, ut si captiuitate uel egritudine aut alio iusto impedimento forsitan teneatur, aut etiam ex propria sed non malitiosa uoluntate in remotis partibus moram faciat, ut de facili uel in breui citari non possit, ei quidem preiudicari non debet, cum habeat forsan exceptiones legitimas ad intentionem contrariam elidendam; eo nequaquam obstante quod de lapsu carnis posset opponi, quoniam in coniugio multi casus occurrunt in quibus coniuges sine culpa, sed non sine causa, continere coguntur. Sunt et alii  casus similiter speciales, quos alibi nos meminimus distinxisse, in quibus absque litis contestatione legitime possunt testes produci, ut quando excessuum inquisitio uel testium publicatio imminet facienda. In aliis uero casibus prudenter est attendendum utrum contumax actione reali uel personali conueniatur. Si reali, mittendus est utique actor in rei petite possessionem, ut tedio affectus reus ueniat responsurus. Quod si uenerit infra annum, iudicio sisti prestita cautione, ac exhibita satisfactione congrua expensarum, possessionem recuperet. Quod si cautionem offerre neglexerit infra annum, actor, post annum uerus constituetur possessor, super proprietate duntaxat aduerse parti defensione legitime reseruata. Quod si super rebus immobilibus  quisquam conueniatur, qui eas nomine possidet alieno, debet statim in iudicio dominum nominare, certo dierum spatio a iudice finiendo, eoque ad eius notitiam perducendo; ut uel ipse ueniens, uel idoneum dirigens responsalem, actoris intentionem excipiat. Si uero post tempus indultum quod dispositum est noluerit adimplere, tanquam lite que ingeritur ex eo die quo possessor ad iudicium uocatus est ad interrumpendam prescriptionem longi temporis contestata, dominum possessionis iudex edictis legitimis euocabit, et tunc ipso in eadem uoluntate manente, negotium summatim examinans, in possessionem ipsarum rerum actorem mittere non tardabit, omni allegatione absenti super principali questione seruata. Si autem personali actione  conueniatur, uel mittendus est actor in possessionem mobilium bonorum ipsius uel immobilium, si mobilia forte non habeat, pro modo debiti declarati, uel in contumacem est ecclesiastica sententia proferenda; ita uidelicet quod alterutra pena, que magis timeri debeat, iudex a principio sit contentus, ad alteram nichilominus processurus, si hoc meruerit proteruitas contumacis; qui ueniens infra annum, uel post annum etiam, audietur iuxta distinctionem in alio casu superius adnotatam.



CCLXuII. FERRARIENSI EPISCOPO. Respondetur ad eius consulta.

  Responso nostro postulas edoceri an cum Ferrarienses ciues excommunicationis et interdicti sententiis sint ligati, liceat tibi uiros et mulieres semel in hebdomada uel in mense apud aliquam ecclesiam conuocare, quibus predices uerbum Dei, et eosdem ad correctionem inducas. Super quo fraternitati tue taliter respondemus, quod sine scrupulo conscientie hoc facere poteris cum uideris expedire, dummodo contra formam interdicti nullum eis diuinum officium celebretur. Preterea quesiuisti, cum Ferrariensis ciuitas interdicto sit et excommunicationi supposita, et ideo sint ibidem, preter baptisma paruulorum et penitentiam morientium,  uniuersa sacramenta ecclesiastica interdicta, an liceat tibi baptizatos pueros in frontibus consignare. Super quo taliter tibi duximus respondendum, quia sicut baptizari possunt pueri, sic et baptizati ad confirmationem in frontibus a te possunt sacro chrismate deliniri.



CCLXuIII. EPISCOPO SANCTI ANDREAE, ET ABBATI DE BERBORC, T. PRIORI, R. ARCHIDIACONO, ET MAGISTRO L. OFFICIALI SANCTI ANDRAEAE.

Cum dilecti filii abbas et canonici de Cambuskinel abbatem et monachos de Dunfermelin diecesis Sancti Andree coram uenerabili fratre nostro Dublinensi episcopo et dilectis filiis de Cupre et de Scona abbatibus diecesis Sancti Andree super quibusdam  decimis ad Ecclesiam suam de Egres spectantibus et damnis et iniuriis irrogatis auctoritate litterarum nostrarum traxissent in causam, et ipsi eosdem abbatem et canonicos ex delegatione nostra coram dilectis filiis priore Sancte crucis et decano de Tinihec eiusdem diecesis ad te, fili officialis, super capella de Nipast et decimis ad eamdem spectantibus conuenissent, utraque pars, etc. ut supra lib. X, epist. 31.



CCLXIX. Respondet consultationi cuiusdam.

 Inquisitioni tue breuiter respondentes credimus distinguendum utrum alter coniugum pro certo sciat impedimentum coniugii, propter quod  sine mortali peccato non possit carnale commercium exercere, quamuis illud apud Ecclesiam probare non possit, an impedimentum huiusmodi non sciat pro certo, sed credat. In primo itaque casu potius debet excommunicationis sententiam humiliter sustinere quam per carnale commercium peccatum operari mortale. In secundo uero casu distinguimus utrum habeat conscientiam huiuscemodi ex credulitate leui et temeraria, an probabili et discreta. Et quidem ad sui pastoris consilium, conscientia leuis et temerarie credulitatis explosa, licite potest non solum reddere, sed exigere debitum coniugale. uerum cum conscientia pulsat animum ex credulitate probabili et discreta, quamuis non euidenti et manifesta, debitum quidem reddere  potest, sed postulare non debet; ne in alterutro uel contra legem coniugii uel contra iudicium conscientie committat offensam. Tu ergo secundum responsionem predictam super illo procedas articulo de quo nos consulere uoluisti.



CCLXX. FLORENTINO ET FESULANO EPISCOPIS, ET ARCHIPRESBYTERO PISTORIENSI. Hospitale Sancti Allucii adiudicatur Hospitalariis.

 Inter dilectos filios Hospitalarios Sancti Sepulchri de Pisis hospitalis Hierosolymitani ex una parte ac fratres Hospitalis Sancti Allucii questione  suborta, cum iidem Hospitalarii super possessorio quod semel et iterum, ex causis tamen dissimilibus, intentarunt contrariam sententiam reportassent, demum ad petitorium recurrentes per procuratorem suum coram dilecto filio Andrea subdiacono et capellano nostro, quem sibi et procuratori partis alterius auditorem concessimus, proponere curauerunt quod cum B. quondam rector et patres ac patroni eiusdem hospitalis Sancti Allucii habito communi tractatu deliberassent hospitale ipsum Hospitalariis supponere supradictis, commiserunt in hoc tribus procuratoribus uices suas, communiter statuentes ut quod per ipsos super hoc fieret acceptarent. Qui postmodum ad predictos Hospitalarios accedentes, cum eisdem taliter statuerunt, ut ad ipsum hospitale  aliqui mitterentur qui eorum nomine reciperent assignationem ipsius. Cum autem fratrem M. et B. propter hoc illuc transmisissent, iidem in camera predicti rectoris donationem et assignationem hospitalis predicti tam a prefato magistro quam supradictis procuratoribus et aliis eiusdem domus fratribus receperunt. Et infra: Procurator autem partis alterius ex aduerso respondit quod predicta donatio debebat non immerito retractari, quoniam multis ex fratribus inconsultis a predicto rectore ac paucioribus fratribus excommunicatis nichilominus et periuris ac de re litigiosa et in fraudem Plebani de Piscia, qui super eodem hospitali mouerat questionem, fuerat celebrata; et hec omnia proponebat sufficienter esse probata per depositiones testium  productorum. Ad hec uero parte altera multipliciter respondente, hinc inde fuit aliquandiu disceptatum. Nos igitur iis et aliis intellectis que coram capellano predicto partes proponere curauerunt, et ipsarum attestationibus diligenter inspectis, attendentes quod fratres et patroni Sancti Allucii pro se, imo potius contra se suam turpitudinem allegabant, uidelicet periurium, excommunicationem et fraudem, non utique contra ipsos, sed ab ipsis commissam, et intelligentes donationem ab eis prefatis Hospitalariis factam puram ac simplicem exstitisse, quia non deceptoribus, sed deceptis iura subueniunt, unde per ea que superius sunt proposita se contra factum proprium legitime defendere non ualebant, cum et  quedam ex ipsis non fuerint comprobata, de consilio fratrum nostrorum hospitale predictum Sancti Allucii cum pertinentiis suis Hospitalariis Sancti Sepulcri adiudicare curauimus; ita quod per hanc nostre diffinitionis sententiam diecesano episcopo et plebano de Piscia nullum preiudicium generetur, cum res inter alios acta non debeat aliis preiudicium generare.



CCLXXI. EPISCOPO PICTAuENSI. Respondet ad eius consulta.

 Licet undique confluentium negotiorum multiplicitas copiosa nostrum animum ad uarias  curas impellere non desistat, fraternitas tamen tua, quam sincera complectimur in Domino caritate, sollicitudinem ad tempus deponere compulit quam in exsequendis aliis ex debito pastoralis officii gerebamus, atque tuam dubitationem apostolico certificare responso. Cum igitur a nobis duxeris requirendum si causam aliquam tribus iudicibus delegamus, in nostris apponi litteris illam clausulam facientes: Quod si non omnes iis exsequendis potueritis interesse, duo uestrum ea nichilominus exsequantur, et unus postquam commiserit cuidam ex aliis uices suas, de medio sit sublatus, tertius ut su pectus merito recusetur, an collega superstes suo nomine ac defuncti possit negotium diffinire, inquisitioni tue taliter respondemus, quod si iurisdictione a suo sibi  collega delata eo uiuente uti non cepit, quia mandatum huiusmodi re integra morte mandatarii exspirauit, non habet solus officium iudicandi. Si uero ante mortem illius iurisdictione uti ceperit taliter demandata, uices suas et illius poterit adimplere.



CCLXXII. EPISCOPO ANTISSIODORENSI.

Cum in diecesi tua, etc. ut supra lib. X, epist. 71.



CCLXXIII. LEONI TITULI SANCTAE CRUCIS PRESBYTERO CARDINALI. De ordinando abbate S. Quirici.

 Tuam in Domino diligentiam commendantes,  quam super monasterio Sancti Quirici reformando dignosceris adhibere, deuotioni tue presentium auctoritate mandamus quatenus si non potes eidem monasterio de persona idonea melius prouidere, tu monachum illum quem in litteris tuis de honestate ac industria commendasti, per quem status eiusdem loci creditur reformandus, nullum prorsus habens respectum ad petitionem illicitam quam quidam laici faciebant, sed ex tue duntaxat prouisionis officio instituas in abbatem, ita uidelicet quod ad sacros ordines non ascendat, cum instante necessitatis articulo possit in abbatem assumi etiam in minoribus ordinibus constitutus, et laici memorati non sint consanguinitate uel affinitate coniuncti monacho memorato, ut ex ipsorum petitione debeat  contra eum aliqua sinistra suspicio suboriri.



CCLXXIu. UNIuERSIS DOCTORIBUS SACRAE PAGINAE, DECRETORUM, ET LIBERALIUM ARTIUM PARISIIS COMMORANTIBUS. Confirmatur quoddam eorum statutum.

 Ex litteris uestre deuotionis accepimus quod cum quidam moderni doctores liberalium artium a maiorum suorum uestigiis in tribus presertim articulis deuiarent, habitu uidelicet inhonesto, in lectionum et disputationum ordine non seruato, et pio usu in celebrandis exsequiis decedentium clericorum iam quasi penitus negligenter omisso, uos cupientes  uestre consulere honestati, octo ex uobis iuratos ad hoc unanimiter elegistis, ut super dictis articulis de prudentum uirorum consilio bona fide statuerent quod foret expediens et honestum, ad illud imposterum obseruandum uos iuramento interposito communiter astringendo, excepto duntaxat magistro G. qui iurare renuens et formidans fideiussoriam pre se tantum obtulit cautionem. Fuit insuper ad cautelam a uobis fide prestita protinus constitutum ut si quisquam magistrorum aduersus alios duceret resistendum, et primo, secundo, tertioue commonitus infra triduum uniuersitati parere contemneret magistrorum, extunc beneficio societatis eorum in magistralibus priuaretur. Et quidem hoc ultimum quidam ex uobis simpliciter, quidam uero nisi satisfaceret,  et nonnulli nisi per nos se admitti ab aliis obtineret, se intellexisse fatentur. Cum autem supradictus magister G. infra triduum uniuersitati non paruerit requisitus, iuxta condictum uestrum extunc a uobis habitus est exclusus, qui cum satisfactioni condigne se postmodum obtulisset, in quatuor uestrum iuramento interposito compromisit illorum dictum pro bono pacis se gratum et ratum pariter habiturum. Illi uero usi consilio sapientum dictum suum communiter promulgarunt, memorato magistro in uirtute iuramenti prestiti prohibentes ne deinceps in licitis uniuersitati resisteret magistrorum, et iniungentes eidem ut tandiu in eo statu persisteret quo tunc erat donec per se uel procuratorem suum se posse ab aliis magistris admitti per  sedem apostolicam obtineret, salua in omnibus honestate. Unde nobis humiliter supplicastis ut eumdem magistrum, uirum utique prouidum et honestum, qui tanquam obedientie filius quod sibi predicti quatuor iniunxerunt suscepit humiliter et patienter obseruat, ex benignitate apostolica faceremus communioni restitui magistrorum. Nos igitur ex premissis intelligentes eidem magistro fuisse mandatum ut tandiu in eo statu persisteret quo tunc erat donec magistrorum communioni de mandato sedis apostolice redderetur, et paratus sit super premissis satisfactionem congruam exhibere, licet fuerit constitutum ut si quis magistrorum aduersus alios duceret resistendum, et primo, secundo, tertioue  commonitus infra triduum uniuersitati parere contemneret magistrorum, extunc beneficio societatis eorum in magistralibus priuaretur, et ob hoc ipse fuit eorum communione priuatus, quia tamen constitutum non fuit ut in perpetuum huiusmodi priuatio perduraret, et tam iuris canonici quam nostri moris existat ut is qui propter contumaciam communione priuatur, cum satisfactionem congruam exhibuerit, restitutionem obtineat, uniuersitati uestre presentium auctoritate mandamus quatenus supradictum magistrum statutis uestris humiliter parere curantem ad communionis uestre consortium in magistralibus admittatis.



CCLXXu. Litteras apostolicas non ualere ultra annum.


Plerumque contingit quod aliqui contra quosdam super aliquibus rebus nostris litteris impetratis, illis uti multo tempore postponentes, tunc demum eas exhibere procurant cum aliarum litterarum auctoritate ab eisdem contra quos ipsi primitus litteras impetrarunt ceperint conueniri, dicentes posteriores litteras non ualere, utpote non facientes de prioribus mentionem. Cum igitur non sit malitiis hominum indulgendum, presentium auctoritate statuimus quatenus si quis nostras litteras impetrans, infra annum postquam copiam iudicum habuerit, ex malitia uel negligentia postposuerit uti eis, auctoritate posteriorum ualeat conueniri,  licet in ipsis nulla de prioribus mentio habeatur.



CCLXXuI. SANCTAE MARIAE IN CAGIA ET uALLIS SECRETAE ABBATIBUS, ET M. CANONICO REMENSI. Committitur eis accusatio aduersus abbatem S. Dionysii Remensis

 Cum I. et A. canonici Sancti Dionysii Remensis ad nostram dudum presentiam accessissent, ex parte quorumdam canonicorum eiusdem ecclesie nostro apostolatui reserarunt quod abbas eorum super dilapidatione, periurio, simonia, et quibusdam aliis erat multipliciter infamatus, et cum super iis et aliis cum procuratore ipsius abbatis apud sedem apostolicam aliquandiu litigassent, non postmodum  uenerabili fratri nostro Catalaunensi episcopo et dilectis filiis decano Sancti Quintini Nouiomensis diecesis et magistro Simoni de uallibus canonico Laudunensi dedimus in mandatis ut ad Ecclesiam ipsam pariter accedentes, tam in capite quam in membris appellatione postposita corrigerent corrigenda et statuerent que statuenda uiderent. Et infra: Unde iudices de uoluntate partium abbate ipso ad administrationem spiritualium restituto, quibusdam discretis et fidelibus uiris curam temporalium commiserunt. Post hec autem abbatis et canonicorum iuramenta recipientes, quosdam eorum examinauerunt eodem die, ad examinandos alios diem alium statuendo; quem gratanter pars utraque  recepit. Sed statuto die abbate coram eis minime comparente, abbas Sancti Iacobi Pruuiniensis auunculus eius se cum litteris de rato patentibus presentauit. Quo nequaquam contradicente, in examinatione ipsa iudices processerunt; et cum die sequenti parati essent sententiam promulgare, procurator iamdictus litteras exhibuit coram eis, in quibus continebatur expresse quoniam appellationem quam prima die interposuerat, innouabat. Sed iudices attendentes quod idem abbas appellationi predicte tacite renuntiauerat iuramentum prestando et ipsorum iudicium subeundo, maxime cum appellationis obstaculum nostris esset litteris interclusum,  et de ipsius ecclesie lapsu irreparabili timeretur, habito uirorum prudentum consilio, memoratum abbatem ab administratione ipsius ecclesie per sententiam remouerunt, correctione membrorum dilata, quam tunc non poterant expedire; a qua sententia tanquam iniqua procurator predictus ad nostram audientiam appellauit, pro eo quod interlocuti fuerant delegati predictis ex causis ab appellatione fuisse recessum. Porro prefatus abbas et procurator canonicorum propter hoc nuper ad sedem apostolicam uenientes, coram dilecto filio nostro Ioanne Sancte Marie in uia Lata diacono cardinali, quem ipsis dedimus auditorem, idem abbas multa proposuit, per que dicebat ipsam sententiam merito reprobandam; tum quia littere ille, quarum  auctoritate iudices processerant, per suppressionem unitatis fuerant impetrate, cum canonici per quos fuerunt obtente de triplici excommunicationis sententia, quam per eum pro eo quod aleatores erant et tabernas frequenter intrabant et inobedientes existebant eidem, ligati fuerant, non fecerant mentionem; tum quia post appellationem ad nos interpositam in inquisitione ipsa, cum denuntiationem caritatiua commonitio minime precessisset, eo non restituto, et lite non contestata, in negotio ipso processerant; tum etiam quia iuramenta conspiratorum recipientes iudices contra ipsum, depositionibus minime coram partibus publicatis nec ostensis eidem, ad sententiam procedere presumpserunt. Et infra: Quia uero de conspirationis articulo nobis  non potuit fieri plena fides, discretioni uestre per apostolica scripta mandamus quatenus inquisita plenius ueritate, si uobis constiterit quod illi conspiratores fuerint quorum constat a iudicibus iuramenta recepta, et quod hoc ipsum abbas probare uoluit coram eis, et quod eorum dicta iudices secuti tantummodo, cum per alios eadem probata non essent, sententiam protulerunt, uos appellatione remota irritantes processum eorum, in negotio ipso iuxta prescriptam formam in prioribus comprehensam litteris procedatis. Si uero eos conspiratores fuisse nequiuerit comprobari, uel licet de hoc constaret, appareat tamen illos nichil super iis deposuisse pro quibus idem fuit abbas amotus, uel etiam si aliqua  deposuerint super iis, ea tamen per aliorum dicta fuerant sufficienter ostensa, processum ipsorum iudicum sublato appellationis obstaculo confirmetis, quia licet aduersus abbatem non debuerint conspiratores admitti, iuramenta tamen ipsorum de ueritate dicenda super statu ipsius domus recipi potuerunt, ut per ipsorum dicta super aliis fides posset haberi que abbatem minime contingebant, presertim cum tunc probatum non esset eos conspiratores fuisse.



CCLXXuII. CAPITULO MESSANENSI. Conceditur ei ut cohabitet secunde uxori quam duxit priore uiuente.


 ueniens ad presentiam nostram G. laicus lator presentium humili nobis insinuatione monstrauit quod cum olim in ciuitate Lemouicensi quamdam sibi matrimonialiter copulasset, et per biennium cohabitasset eidem, ab ea demum animi leuitate recessit, cumque per seculum euagando Messanam aduenerit, ibidem M. mulierem insciam penitus quod idem G. aliam haberet uxorem sibi solemniter copulauit, ex qua duos filios dignoscitur suscepisse. uerum cum eidem in penitentia fuisset iniunctum ut ad legitimam rediret uxorem, et ipse propter hoc in suam patriam rediisset, uxorem suam  inueniens carnis debita persoluisse, ad Messanensem  rediit ciuitatem, et supradicte M. tanquam legitime cohabitauit uxori. Nunc autem impositam sibi pro priori excessu penitentiam agens, humiliter et deuote cohabitandi eidem M. a nobis licentiam postulauit. Licet autem prefatus G. uiuente legitima coniuge predictam M. sibi copulare nequiuerit in uxorem, quia tamen uxore defuncta, utpote a lege ipsius solutus, in eamdem M. de nouo potuit matrimonialiter consentire, dummodo non prestiterit fidem adultere uel machinatus non fuerit in mortem uxoris, discretioni uestre per apostolica scripta mandamus quatenus si premissis ueritas suffragatur, eumdem G. ut supradicte M. affectu adhereat coniugali, sublato cuiuslibet contradictionis et appellationis obstaculo, licentiam concedatis, non permittentes eumdem super hoc ab aliquibus indebite  molestari.



APPENDIX LIBRI UNDECIMI.



CCLXXuIII. DILECTIS FILIIS FRATRIBUS CeNOBII SANCTI PROSPERI SUBTUS CIuITATEM REGII CONSTITUTIS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Quoties a nobis petitur quod religioni et honestati conuenire dignoscitur, animo nos decet libenti concedere ac petentium desideriis congruum suffragium impertiri. Eapropter, dilecti in Domino filii, uestris postulationibus clementer annuimus, et prefatum monasterium Sancti Prosperi, quod ad Romanam Ecclesiam noscitur pertinere, in quo diuino  estis obsequio mancipati, ad exemplar felicis recordationis Alexandri et Celestini predecessorum nostrorum Romanorum pontificum sub beati Petri et nostra protectione suscipimus et presentis scripti priuilegio communimus. Imprimis siquidem statuentes ut ordo monasticus, qui secundum Deum et Beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, etc. usque permaneant, in quibus hec propriis duximus exprimenda uocabulis. Locum ipsum in quo prefatum monasterium situm est, cum omnibus tenimentis et pertinentiis suis et cemeterio suo. Nouem iugera terre cum capella Sancti Nazarii quam a quodam preposito eiusdem ecclesie Sancti  Prosperi infra castrum eiusdem ciuitatis site per commutationem iuste factam abbas qui tunc temporis erat accepit, necnon et omnem terram illam de Corticella uel in circuitu ipsius monasterii que ab episcopis uel canonicis uel quibuscunque fidelibus iam dicto monasterio data est. Insuper duodecim  mansos in Fossule, quatuor in Palude, quatuor in Campagnola, tres in Quingenta, unum in Curtenoua, unum in Gurgo, unum in Fossadunde, quinque in Bagnolo, et capellam Sancte Mustiole cum suis pertinentiis, unum mansum in Crustulo ueteri, unum in uico de Sbregato, unum in magno Casali, et capellam Sancti Siluestri cum dominicatu de eadem uilla magni Casalis, tres mansos in regio et ducatu regii, Braidam regis et omnem terram predicti monasterii circa eamdem ciuitatem sitam, tres mansos in Rodano, tres in Marmirolo, unum in Aliano, unum in Bibiano, unum in Piano, unum in Mulazano, unum in Planzo, unum in castro Oleriani, et curtem de Nasseto cum Lama Praularia  et campo, et riuum de Nasseto, que a Carolo piissimo rege per preceptum iuxta fines designatos regiensi Ecclesie data esse dignoscitur, et terram quam dedit Rolandus filius Heriberti. In Mutilena quatuor mansos, cum capella, et quamdam partem castri. In Albinea quatuor mansos, et capellam Sancte Marie in Pisignano, cum oliueto sibi adiacente. In uergnano duos mansos, et octo mansos quos dedit Ardicio filius Attonis filii Gandulphi, et capellam Sancti Dalmatii in Medule, quam dedit Ubertus comes, cum septem mansis. Capellam Sancti Petri de Canarolo cum omnibus suis pertinentiis. In Spezano unum mansum, unum in Floriano, in monte Baranzonis unum, et quartam partem in capella Sancti Martini in Reuere, et quatuor  partes in predicta Reuere, duas in ecclesia Sancte Marie, unam in Sancto Florentino, unam in Sancto Laurentio, duos mansos in Pulianello, et quidquid iuris intra Italicum regnum iuste possidet seu de iure possidere debet. Sane noualium uestrorum, etc., usque presumat. Liceat quoque uobis clericos uel  laicos liberos et absolutos a seculo fugientes in monasterio uestro ad conuersionem recipere et eos sine contradictione aliqua retinere. Prohibemus insuper ut nulli fratrum uestrorum post factam in eodem monasterio professionem, etc., usque retinere. Obeunte uero te abbate, etc., usque eligendum. Ob reuerentiam quoque beati Prosperi confessoris Domini, ad exemplar eiusdem Alexandri pape predecessoris nostri statuimus ut liceat abbati et fratribus ipsius monasterii, quibus idem abbas iniunxerit, dummodo sacerdotii fungantur officio, populis undecunque eiusdem sanctissimi confessoris limina uisitantibus, uel ipsius terre incolis ad eamdem Ecclesiam conuenientibus, super ipsius sacras reliquias missarum solemnia publice celebrare, dummodo  non sint excommunicati uel interdicti, ipsosque reficere pane uerbi Dei, et post solemnem et publicam confessionem ab eis factam, remissionem et benedictionem communem super ipsos proferre, orationum uestrarum aliorumque bonorum operum que in monasterio uestro iugiter fiunt eis participationem concedere, prout ipsorum deuotio promeretur. Precipimus quoque ne quis eiusdem ciuitatis episcopus uel metropolitanus aut quelibet magna paruaque ecclesiastica secularisue persona quidquam eorum que supra taxauimus peruertere audeat, neque quauis occasione inibi missas publicas celebrare aut ordinationem aliquam, quamuis paruissimam, sine uoluntate abbatis et fratrum agere, aut  excommunicationem contra ipsos facere, uel aliquod officium contradicere, sed neque aliquam potestatem uel iurisdictionem contra ipsum uenerabile cenobium exercere presumat, sicut hactenus est obtentum. Sepulturam preterea illius loci liberam esse decernimus, etc., usque mortuorum corpora assumentur. Decernimus ergo ut nulli, etc., usque profutura. Salua sedis apostolice auctoritate. Ad indicium autem huius a sede apostolica percepte libertatis, bisantium unum nobis nostrisque successoribus singulis annis exsoluetis. Si qua igitur in futurum, etc., usque inueniant. Amen.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii X Kal. Februarii, indictione XI, Incarnationis Dominice  anno 1208 pontificatus uero domini Innocentii pape III, anno undecimo.



CCLXXIX. CAPITULO BIuINENSI. De confirmatione priuilegiorum. 

Cum a nobis petitur, etc., usque effectum. Eapropter, dilecti filii, uestris iustis postulationibus grato concurrentes assensu, donationes et concessiones casalium, uidelicet Sancti Petri in Drugazzano, Balnei, Castelluccii, de Sclauis, casalis domni Leonis, casalis Sancte Marie de Nebula, casalis Sabuceti, et aliorum iurium seu libertatum quas Robertus  olim Palatinus comes Loretelli Biuinensi fecit Ecclesie, cuius priuilegio nobis ostenso plenius et apertius continetur, interueniente confirmatione dilecti Ecclesie filii illustris Sicilie regis Guillelmi primi typario suo bulla aurea ad eternam rei memoriam communita, et preterea ipsius ecclesie capitulo specialiter casale quoddam et territorium Sancti Petri de Matrice per eumdem donata comitem filium bendictum eius speciali priuilegio continetur, necnon antiquas consuetudines et iura per eumdem obtenta capitulum eo tempore cuius memoria non exstabat, prout apparuit manifeste, ex apostolice sedis clementia perpetuam firmitatem habere uolentes, auctoritate apostolica confirmamus, continentiam infrascripti priuilegii, donationes factas  capitulo, dimissis aliis suo esse munimine regio roboratis, de uerbo ad uerbum presenti confirmationi nostre iussimus inserendam:

 ROBERTUS Dei gratia Palatinus comes Loretelli, etc. Que predicta omnia nostra confirmatione prehabita presentis scripti patrocinio communimus, statuentes ut nulli omnino hominum liceat dictam ecclesiam et capitulum temere perturbare siue quibuslibet uexationibus fatigare, sed omnia integra, etc., usque ultioni. Cunctis autem predictis Ecclesie et capitulo sua iura seruantibus, etc., usque consequantur.

Datum Laterani, per manus Ioannis Sancte Marie in Cosmidin diaconi cardinalis S. R. E. cancellarii,  III Non. Februarii, indictione XI, Incarnationis Dominice anno 1208, pontificatus domini Innocentii pape III, anno undecimo.



CCLXXX. HUBALDO EPISCOPO FAuENTINO. Transfertur ad Ecclesiam Rauennatem.

 Ecclesia Rauenne suo uiduata pastore, suffraganei et capitulum eiusdem ecclesie Rauennatis conuenientes ad inuicem de substitutione pontificis . . . . . . uenerabilibus fratribus nostris Ioanne Ceruiensi et Alberto Sassinate episcopis, et dilectis filiis presbytero Ioanni et Donato canonicis et presbyteris, uoberto et Martino cantoribus eiusdem ecclesie, Bernardo Sancti Apollinaris in Classe, et Ambrosio Sancti Apollinaris in nouo abbatibus, et presbytero  Ioanne, ac Petro diacono primicerii [diaconorum primicerio] eligendi seu postulandi pontificem . . . . . prehabita diligenti . . . . te in archiepiscopum postularunt, nobis humiliter supplicantes ut postulationi ipsorum annuere dignaremur. Nos ergo, non solummodo approbantes, uerum etiam ratam habentes postulationem [eamdem, te a uinculo quo] tenebaris Ecclesie Fauentine duximus absoluendum, fraternitati tue per apostolica scripta mandantes quatenus ad Ecclesiam Rauennatem accedens, circa regimen eius insistere studeas salubriter et prudenter. Nos enim suffraganeis eiusdem ecclesie et clero et populo Rauennatensi per nostras damus litteras in  mandatis ut tibi tanquam pastori suo [impendant] et exhibeant reuerentiam debitam et honorem.

Datum Laterani, Kal. Iunii, anno undecimo.



CCLXXXI. ROFFRIDO TITULI SANCTORUM MARCELLINI ET PETRI PRESBYTERO CARDINALI ABBATI ET CONuENTUI CASINENSI. De reuocandis alienationibus. 

Licet ex apostolice seruitutis officio, quo generaliter sumus sapientibus et insipientibus debitores, de uniuersis ecclesiis curam et sollicitudinem gerere teneamur, ad monasterium tamen uestrum eo propensius nos conuenit aciem nostre prouisionis extendere quo specialius iuris et proprietatis apostolice  sedis existit, cum non alium supra se quam Romanum habere pontificem dignoscatur. Sane cum ad idem monasterium uisitationis gratia uenissemus, inuestigato de statu eius in interioribus et exterioribus diligenter, ab hospitali, uestiario, sacristia, infirmitorio, et cellario multa minus licite alienata comperimus; de qua subtractione prelibata officia detrimentum multiplex sustinebant. uolentes igitur indemnitatibus monasterii memorati paterna sollicitudine precauere, discretioni uestre per apostolica scripta mandamus et districte precipimus quatenus uniuersa que ab officiis ipsis minus licite alienata noscuntur, ad ea curetis in integrum reuocare, illorum quibus deputata sunt usibus omnimodis profutura, auctoritate apostolica statuentes ut nec tu, fili  abbas, nec tuorum quilibet successorum de his que taliter reuocabitis, seu illis que impresentiarum prefata officia possident, alienare, distrahere uel concedere presumatis, saluo semper in omnibus apostolice sedis mandato. Ne uero huiusmodi nostra prouisio temeritate cuiuslibet possit impediri, auctoritate uobis presentium indulgemus ut tam ea que superius sunt expressa quam etiam et terratica, necnon alia que a monasterio uestro in eius dispendium minus legitime alienata uel concessa noscuntur, sublato cuiuslibet contradictionis et appellationis obstaculo legitime reuoletis ad ipsum. Decimas autem de possessionibus ad ecclesias uestras parochiali iure spectantibus, in quibus ius plenum habetis,  liceat uobis nomine predictarum ecclesiarum exigere, ac recusantes soluere, cum tam ex ueteris quam ex noue legis precepto decime debeantur ecclesiis, ad soluendum spirituali et temporali districtione, si opus fuerit, cercere, cum utramque iurisdictionem habeatis in ipsis; ita quod cum clericis qui deseruiunt predictis ecclesiis de huiusmodi decimis rationabiliter componatis, tanquam etsi hactenus eas minime percepissent. Ceterum si tu, fili abbas, per te aliqua de spectantibus ad prescripta officia distraxisti, que de leui fortasse non possis sine scandalo uel iniustitia reuocare, uolumus et iubemus ut secundum estimationem eorum, de iis que specialiter pertinent ad mensam abbatis officiis tantumdem assignes in usus eorum  libere conuertendum donec illa fuerint reuocata; firmiter iniungentes quatenus hospitalitati et eleemosyne plenius insistatis, et ab iniquis et immoderatis exactionibus omnino cessetis, ut et pauperes Christi de pia subuentione letentur, et homines monasterii de grauamine non tristentur iniusto. Preterea supplicationibus uestris grato condescendentes assensu, reditum duarum librarum argenti quas apostolice sedi uenerabilis frater noster Turritanus archiepiscopus ab ecclesia Sancte Marie de Teugo exigebat, uobis in uita nostra donamus. Nulli ergo omnino hominum liceat hanc paginam nostre iussionis, constitutionis, concessionis et donationis infringere uel ei ausu temerario contraire. Si quis autem hoc attentare presumpserit, indignationem  omnipotentis Dei et beatorum Petri et Pauli apostolorum eius se nouerit incursurum.

Datum apud Sanctum Germanum, uIII Kal. Augusti, pontificatus nostri anno undecimo



CCLXXXII. DILECTIS FILIIS ROFFRIDO ABBATI MONASTERII SANCTI BENEDICTI CASINENSIS EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM.

Omnipotenti Deo, cuius melior est misericordia super uitas, gratias agimus copiosas, quoniam gloriosus in sanctis suis atque mirabilis est, et uirtutes suas ubicunque uult ineffabili bonitate demonstrat. Ipse quippe dignationis sue potentia beatissimum Benedictum Patrem constituit monachorum, ipsum  monastice legis latorem et operatorem esse disponens, ut merito Casinense monasterium, in quo et sanctissime uixit et gloriosissime obiit, omnibus per occidentem monasteriis dignitatis priuilegio antecellat. Quoniam igitur dignum est ut tam celebre ac solemne monasterium apostolica sedes specialius amplectatur, monasterium ipsum ad exemplar felicis memorie Clementis pape ac predecessoris nostri sub beati Petri ac nostra protectione suscipimus et presentis scripti priuilegio communimus, imprimis siquidem statuentes ut idem monasterium et omnia que ad ipsum pertinent pleno iure, quieta semper et ab omni iugo mortalium libera, sub solius Sancte Romane Ecclesie iure ac perpetua defensione  consistant. Preterea quascunque possessiones, quecunque bona idem monasterium impresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis. Imprimis monasterium Domini Saluatoris positum ad pedem Casini montis, monasterium Sancte genitricis Dei uirginis Marie quod uocatur Plumbarola, monasterium Sancte Marie in Cingla, cellam Sancti Benedicti in Capua cum cellis et pertinentiis suis, Sancti Angeli ad Formam cum cellis et pertinentiis suis, Sancti Ioannis puellarum, Sancti Rufi, Sancti Benedicti  Pizoli, Sancti Angeli ad Odaldiscos, Sancte Agathe in Auersa, Sancte Cecilie et Sancti Dimitrii in Neapoli. In ciuitate Beneuentana ecclesiam Sancti Benedicti ad portam Rufini, Sancti Nicolai in ciuitate noua, Sancti Benedicti in Pantana, Sancti Nicolai in Petrapulecina, Sancti Georgii in Fenuclo, Sancti Ioannis in Turlecuso, Sancti Petri in Roflano, Sancti Angeli in Capraria, Sancti Ianuarii prope Beneuentum, Sancti Martini ibidem, Sancti Dionysii in ponte, Sancti Anastasii, Sancte Marie in Canneto iuxta fluuium Trinium, Sancti Benedicti et Sancti Laurentii in Salerno, Sancti Liberatoris in Marchia cum omnibus suis pertinentiis, Sancti Benedicti in Marsi, Sancte Marie in Luco cum pertinentiis suis, Sancti Cosmatis in Ciuitella, Sancti  Angeli in Bareio cum omnibus pertinentiis suis, Sancte Marie ancillarum Dei in ciuitate Cosentina, Sancti Petri de Lacu, Sancti Petri de Auellana cum cellis et pertinentiis suis, Sancti Erasmi et Sancti Benedicti et Sancte Scholastice et Sancti Martini in Caieta, Sancti Magni in Fundis cum cellis et pertinentiis suis, Sancte Agathe, Sancti Benedicti, et Sancti Stephani in Tarracina, Sancti Petri in Foresta cum cellis et pertinentiis suis, Sancti Elie in Ambrisia, Sancti Pauli in Foresta, Sancte Marie et Sancti uincentii in Pontecuruo cum cellis et pertinentiis suis, Sancti Benedicti in Bagnarola, Sancte Marie et Sancte Lucie in Riuo Matricio, Sancti Nicolai et Sancti Petri in Castello, Sancti Ioannis in Carrica, Sancti Angeli et Sancti Nicandri et Sancti  Thome in Troia, Sancti Eustachii in Pantasia, Sancti Benedicti in Alarino, Sancti Benedicti in Pettinari, Sancti Pauli in Campo Martino, Sancte Marie in Casale plano, Sancte Illuminate in castello Limosano, Sancte Trinitatis et Sancti Georgii in Termole, Sancti Focatis in Lesina cum foce et piscaria, Sancti Benedicti in Asculo, Sancti Eustachii in Petra abundanti, Sancti Eustachii in uipera, Sancte Marie in Barrotano, Sancte Scholastice in Pinnis, Sancti Saluatoris in Taue, Sancti Nicolai iuxta fluuium Fustinum in Aprutio cum pertinentiis suis, Sancti Ioannis ad Scurionem, Sancti Benedicti in Trunto, Sancti Benedicti in Tisino fluuio, Sancti Apollinaris in Firmo qui dicitur ad  Oplanis, Sancte Marie in Arbusta, Sancti Martini in Saline, Sancti Angeli in Marano, et Sanctorum septem Fratrum, et Sancti Laurentii, Sancti Benedicti in Ripaursa. In comitatu Aquinensi cellam Sancti Gregorii, Sancti Mauritii, Sancti Pauli, Sancti Constantii, Sancti Christophori, Sancti Nicolai, et Sancte Marie in Albaneto, Sancti Nicolai in Ciconio, Sancti Benedicti in Elya, Sancti Nazarii in comino, Sancti ualentini et Sancti Martini, Sancti Urbani, Sancti Angeli, Sancti Pauli, Sancti Felicis et Sancti Saluatoris, Sancti Angeli in ualle Luce, Sancti Michelis in Olueto, Sancti Nicolai in Pica cum capellis suis, Sancti Onufrii et Sancte Marie de Egypto, Sancti Angeli in Canutio, Sancti Ioannis de Plesclo, Sancte Marie in uerule, Sancti Petri in  Escleta, Sancte Lucie et Sancti Petri in Curuli, et Sancti Nicolai de Francauilla, Sancti Ioannis de Plantano, Sancti Siluestri et Sancti Martini et Sancte Lucie in Arpino, Sancte Marie de castello Zopponis, Sancti Benedicti in colle de Insula, Sancte Marie in uanuco, Sancti Nicolai in Turrice, Sancti Iuliani in Friselone, Sancti ualentini in Ferentino. In Anagnia Sancti Cesarii, Sancti Angeli in Algido, Sancti Marci in Cesano, Sancte Agathe in Tusculano; et Sancti Hieronymi, Sancti Benedicti in Albano. In Roma monasterium Sancti Sebastiani quod dicitur Palladium. In Lucano cellam Sancti Georgii, Sancti Saltatoris in Ciuitella. In ducatu Spoletino, Sancti Germani in Sora, Sancti Benedicti in Peschesana, Sancti Petri in Morinis, Sancti Angeli in  Pescocanale, Sancti Petri in Formis, Sancti Angeli in Albe, Sancti Erasmi in Pomperanio, Sancte Marie in cellis. In uenafro, Sancti Benedicti, Sancti Nazarii, Sancti Martini in Issa Furca et curte, Sancte Marie in Salo, et Sancti Benedicti Piccioli. Ibidem Sancti Benedieti in Cesinia, Sancti Iacobi de Pace, Sancti Benedicti et Sancti Leonis in Suessa, et curtem que dicitur Lauriana, et feudum quod fuit Pandulfi de Patricio, Sancti Ioannis in Currenti, Sancti Benedicti in Trano, Sancte Marie in Caluo, et Sancti Agapiti in territorio Calui, Sancti Nazarii in Anglona, Sancti Adiutoris et Sancti Benedicti in Aliphis, Sancti Domnini in Telesia, Sancti Martini in uulturno, Sancti Petri in Sesto. In Amalphi, Sancte Crucis et Sancti Nicolai, Sancte Crucis  in Serina, Sancti Marci in Carpineta, Sancte Marie in Calena, Sancti Benedicti in Trano, Sancti Benedicti in Bari, Sancti Petri imperialis in Tarento. In Calabria ecclesiam Sancte Anastasie, castellum Felle et Sancti Nicolai in Sellettano, Sancte Marie in Tropea, Sancte Euphemie in Marchia, ecclesiam Sancti Martini in pede arcis. Item ciuitatem que dicitur Sancti Germani positam ad pedem ipsius montis. Pontemcuruum, et castellum Sancti Petri quod ab antiquis dictum est castrum Casini. Castellum Sancti Angeli, Pignatarium, Teramum, Plumbarolam, Pedemonte, et uillam de Pedemontis. Castellum Sancti Stephani, castellum Sancti Georgii, castellum Sancti Apollinaris, castellum Sancti  Ambrosii, castellum Sancti Andree uallis frigide; castellum nouum Fracte, ecclesiam Sancti Martini, Mirtulam cum ipsa curte que dicitur casa Furtiua, Roccam de uandra cum omnibus pertinentiis suis, Sugium, Turrim a mare iuxta fluuium Garilianum Sancti Saluatoris qui uocatur Cocuruzo, uandram Comitaris, uandram monasticam, Camimum, uenturam, Torollum, Ceruariam, Sanctum uictorem, Sanctum Petrum in fine, Sanctum Eliam, uallem rotundam, Saranescum, castrum Atini cum omnibus pertinentiis suis, Cardetum, Aquam fundatam, uitecosum, castrum Citrarie cum omnibus ccelesiis et pertinentiis suis, ecclesiam Sancti Martini in pede arcis. In Marchia Theatina castellum Sastinianum, montem Alberice, Mucelanum, Sanctum Quiricum  cum portu Frisani, Sanctam Iustam. In comitatu Esculano, castellum quod dicitur Octauum post montem Cimanum, Triuilianum et Cauinum. In principatu castellum Ripeurse, Montembellum, Petram Fracidam. In Comino uicum album. In territorio Carseolano castellum Auzicula, Piretum, Roccam incameratam, Fossam cecam, et Capriatam. In Amalphi Fundicum. In territorio Troiano Castellionem de Baruncello, Sanctam Iustam, uillam Sancti Nicolai que dicitur de Gallicianis. In monte Sancti Angeli hospitale. In territorio Capriano gualdum de Liburia. In comitatu Tenensi curtem Sancti Felicis cum ecclesia Sancti Hippolyti. In comitatu Aretino monasterium Sancti Benedicti. In territorio Pisane ciuitatis, Sancti Siluestri et Sancti Benedicti.  In crema ecclesiam Sancti Nicolai prope portam castri Martine in Pesulo. In regno Francorum ecclesiam Sancti Mauri Glannofoliensis cum cellis et pertinentiis suis. In Sardinia insula ecclesiam Sancte Marie in tergo, Sancti Elie in monte, et Sancti Elisei, cum omnibus earum pertinentiis; ecclesiam Sancte Marie de Sabundo, et Sancte Marie de Storalbo, Sancte Marie de Tanede, Sancti Petri de Trecingle, Sancti Nicolai et Sancte Marie in Solio cum pertinentiis earum, Sancti Nicolai de Telasa, Sancti Michelis in Feruzisi, Sancti Georgii in Ricello, Sancti Petri de Symbrano, Sancti Petri in Urzi, Sancti Nicolai de Nugulbi, Sancti Ioannis et Sancti Elie de Sitim. In Tuscia prope ciuitatem Castri  monasterium Sancti Columbani cum cellis et pertinentiis suis. Preterea Patrum nostrorum beate memorie Urbani, Calixti, et dicti Clementis Romanorum pontificum uestigia sequentes uenerabile cenobium ceteris per occidentem cenobiis preferendum asserimus  , et tam te quam successores tuos in omni conuentu episcoporum seu principum superiorem omnibus abbatibus consedere atque in iudicio priorem ceteris uestri ordinis iuris sententiam proferre sancimus. Usum quoque compagorum, chirothecarum, tunice, dalmatice ac mitre, uirgam pastoralem, et quotidianum usum annuli tam tibi, fili abbas, quam successoribus tuis auctoritate apostolica indulgemus. Sane tam in ipso uenerabili monasterio quam in cellis eius cuiuslibet ecclesie episcopum  uel sacerdotem preter Romanum pontificem ditionem quamlibet aut excommunicandi, aut interdicendi, aut ad synodum prouocandi presumere prohibemus; ita ut nisi ab abbate uel priore loci fuerit inuitatus, nec missarum solemnia inibi audeat celebrare. Liceatque ipsius monasterii et cellarum eius fratribus clericos cuiuscunque ordinis uel laicos de quocunque episcopatu a seculo fugientes et liberos et absolutos ad conuersionem uenientes absque cuiuslibet contradictione suscipere. Liceat quoque absque cuiuslibet secularis uel ecclesiastice potestatis inhibitione subiectos monasteriis suis tam monachos quam moniales feminas iudicare. Liceat  etiam fratribus per cellas in ciuitatibus constitutis ad diuina officia quandocunque uoluerint signa pulsare, et ianuas ecclesie aperire, et populum Dei tam in ipsum cenobium quam et in cellas eius ad Dei uerbum audiendum ingredi, et confitendi peccata sua nullus episcopus, excepto pro communi totius ciuitatis uel parochie interdicto, prohibeat. Chrisma uero, oleum sanctum, consecrationes monachorum seu clericorum a quocunque malueritis catholico accipietis episcopo. Baptismum uero et oleum infirmorum, uisitationes in oppidis uestris aut uillis ad uos pertinentibus pleno iure per clericos uestros agetis. Ad perpetuum etiam hospitalium tibi, fili abbas, tuisque successoribus Palladii cellam concedimus, ut de uestra illic congregatione quem  uolueritis ordinetis; quem si forte Romano pontifici in abbatem promouere placuerit, omnino tamen tanquam uestre congregationis monachum sub uestra decernimus dispositione persistere. Redditum quoque qui ab officialibus nostris apud Ostiam uel Portum de nauibus exigi solet naui uestre, si qua uenerit, relaxamus. Obeunte uero te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu uel fratrum pars consilii sanioris de collegio uestro aut de alieno, si ibidem idoneus repertus non fuerit, secundum Dei timorem et Beati Benedicti Regulam prouiderint eligendum. Electus autem ad  Romanum pontificem consecrandus accedat. Ad hec, tam presentium quam futurorum auaritie ac nequitie obuiantes, omnes omnino seditiones, quas leuas dicunt, seu direptiones in cuiuscunque morte aut electione fieri auctoritate apostolica interdicimus. Sepulturam sane loci uestri et monasteriorum uestrorum liberam omnino esse censemus, ut eorum qui illic sepeliri deliberauerint deuotioni et extreme uoluntati, nisi forte excommunicati uel interdicti sint, nullus obsistat, salua semper iustitia illarum ecclesiarum a quibus mortuorum corpora assumuntur. Preterea cum uobis tam in capite quam in membris ab apostolica sede sit concessa libera sepultura, Alexandri, Innocentii, et dicti Clementis predecessorum nostrorum uestigiis inherentes, uobis et uestris  fratribus tam presentibus quam futuris duximus indulgendum ut quoties pro corporibus mortuorum in processione uos exire contigerit, crucem, incensum et aquam benedictam portandi iuxta morem terre liberam, nullius contradictione uel appellatione obstante, habeatis de nostra licentia facultatem. Ad exemplar quoque ipsius patris et predecessoris nostri Clementis licentiam concedimus tibi ac legitimis successoribus tuis ut si quis eiusdem monasterii uestri et cellarum eius possessiones aut res uiolenter abstulerit, postquam ipsorum episcopi a uobis tertio inuitati iustitiam de his facere omnino noluerint, uos super eosdem raptores secundo  tertioue commonitos canonicam excommunicationis sententiam proferatis. Ea uero que monasterium uestrum a quadraginta retro annis bona fide noscitur pacifice possedisse uobis et eidem monasterio auctoritate apostolica confirmamus, ita quidem quod super his nullo unquam tempore impediri debeatis uel quomodolibet molestari. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed illibata omnia et integra conseruentur eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica seu secularis persona hanc nostre constitutionis paginam sciens contra  eam uenire temere tentauerit, secundo tertioue  commonita nisi presumptionem suam digna satifactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, ac in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi; quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum apud Sanctum Germanum per manum Ioannis Sancte Marie in Cosmidin diaconi cardinalis S. R. E. cancellarii, uIII Kalendas Augusti, indictione XI, Incarnationis Dominice anno 1208,  pontificatus uero domini Innocentii pape III, anno undecimo.


 Sequentes quoque epistolas, quamuis date non sint anno undecimo, uisum est isthic edere, quia pertinent ad causam de qua agitur in epistola 56 istius libri. Eam porro ob causam addidimus etiam epistolas Honorii II et III, et litteras Romani cardinalis de compositione inter episcopum Meldensem et abbatissam Iotrensem; post quas sequuntur rursum aliquot epistole Innocentii III, et Alexandri III, de eodem argumento.



I. PARISIENSI EPISCOPO ET ABBATI LATINIACENSI. Aduersus abbatissam Iotrensem.


 Conquerente uenerabili fratre nostro Meldensi  episcopo nostris est auribus intimatum quod Hugo presbyter Sancti Petri Iotrensis, licet a predecessore suo curam susceperit animarum et ei teneatur super hoc respondere, monitus ab eo ad presentiam eius uenire contempserit, et audito eius mandato statim in uocem appellationis prorupit, quam, cum sit iam annus elapsus, non fuit per se uel per alium prosecutus. Quocirca discretioni uestre per apostolica scripta mandamus quatenus eumdem presbyterum ut super hoc ipsi episcopo debitam satisfactionem impendat et deinceps mandatis illius obediat, ut tenetur, per censuram ecclesiasticam appellatione remota cogatis. Testes autem qui nominati fuerint, si se gratia, odio uel timore subtraxerint, per districtionem ecclesiasticam appellatione  postposita compellatis ueritati testimonium perhibere; nullis litteris ueritati et iustitie preiudicium facientibus, si que apparuerint a sede apostolica impetrate. Quod si non ambo iis exsequendis potueritis interesse, tu, frater episcope, ea nichilominus exsequaris.

Datum Laterani, X Kal. Iunii, pontificatus nostri anno quarto.



III. EISDEM.

Sicut uenerabilis frater noster Meldensis episcopus in nostra presentia constitutus sua nobis conquestione monstrauit, abbatissa Iotrensis illi obedientiam  quam debet impendere, clerici etiam et homine, eiusdem uille, ipsi uelut episcopo suo renuunt obedire. Ne igitur, si eorum inobedientia remaneat incorrecta, eis incentiuum pariat delinquendi, discretioni uestre per apostolica scripta mandamus quatenus  abbatissam, clericos et laicos supradictos, ut super hoc memorato episcopo debitam satisfactionem impendentes, deinceps eidem sicut episcopo suo, prout tenentur, obedientiam exhibeant et honorem, per districtionem ecclesiasticam sublato appellationis diffugio iustitia mediante cogatis. Testes autem, etc.

Datum, ut in alia.



III. DILECTIS FILIIS LONGIPONTIS SUESSIONENSIS ET SANCTI IUSTI BELuACENSIS DIeCESUM ABBATIBUS, ET MAGISTRO G. ARCHIDIACONO SUESSIONENSI. 

In nostra presentia constitutus dilectus filius uenerabilis fratris nostri Meldensis episcopi procurator  proposuit coram nobis quod cum Iotrense monasterium a sue fundationis tempore fuerit Ecclesie Meldensi subiectum, ita quod Meldensis episcopus tam in benedictione et obedientia abbatisse quam consecratione altarium et ecclesiarum, uelatione uirginum, clericorum ordinatione, procurationibus, penitentiis imponendis pro maioribus criminibus, ac aliis in monasterio ipso et uilla Iotrensi episcopalem iurisdictionem consueuerit exercere, abbatissa que monasterio modo preest debitam ei obedientiam et reuerentiam et procurationes que ipsi et predecessoribus eius fuerunt exhibite denegans, presbyterum etiam, clericos et laicos uille Iotrensis  ab eius obedientia reuocauit. Cumque propter hec idem episcopus suam ad nos querimoniam destinasset, uenerabili fratri nostro Parisiensi episcopo et dilecto filio abbati Latiniacensi causam commisimus terminandam. Coram quibus cum restitutionis beneficium super abbatisse obedientia et iurisdictione quam predecessores eius in monasterio et uilla Iotrensi exercuerant postulasset, procurator monasterii et hominum uille predicte multa proposuit contra cum; que quoniam iudices reputarunt friuola, sicut erant, procurator ipse ad nostram audientiam appellauit. Iudices uero appellationi frustratorie nullatenus deferentes, presertim cum per litteras nostras sublatum fuisset partibus diffugium appellandi, in abbatissam excommunicationis  et tam clerum quam populum uille Iotrensis interdicti sententiam protulerunt, et mandauerunt postmodum utramque sententiam per uicinas ecclesias publicari. Sed nec abbatissa se pro excommunicata habuit, nec clerus et populus interdicti sententiam seruauerunt. uerum quoniam eos citare ceperunt, aliqui uicinorum per nuntios ad sedem apostolicam destinatos ad uenerabilem fratrem nostrum  Catalaunensem episcopum tunc electum et dilectum filium abbatem Trium Fontium sub certa forma litteras impetrarunt: qui, licet pars monasterii nullam exceptionum probauerit quas proposuerat coram nobis, predictam sententiam relaxarunt, certum terminum partibus prefigentes quo se nostro conspectui  presentarent. Petebat igitur procurator episcopi pro episcopo memorato ante omnia beneficium sibi restitutionis impendi, cum non deberet causam ingredi spoliatus, et canonice tam abbatissam quam clericos et laicos Iotrensis uille puniri, quia latam in se sententiam non seruarant. Ceterum procurator partis alterius proposuit ex aduerso quod cum monasterium Iotrense plena gaudeat libertate, ac in uilla Iotrensi tam spiritualem quam temporalem iurisdictionem habeat abbatissa, sicut predecessorum nostrorum priuilegia monasterio concessa Iotrensi plenius manifestant, predictus episcopus non ignarus eorum monasterium et uillam Iotrensem per litteras ad predictos iudices impetratas grauiter molestauit. Coram quibus per procuratorem proprium  pars eadem constituta, non contestando litem, sed excipiendo potius contra eos, libertatem suam et ius sedis apostolice allegauit, adiiciens quod cum uenerabilis frater noster Hostiensis episcopus, tunc apostolice sedis legatus, iustitiam nostram et exemptionem monasterii per ipsius priuilegia cognouisset, electam a monialibus benedixerat abbatissam, et professionem ab ea pro nobis et Ecclesia Romana receperat et solitum etiam iuramentum. uerum cum iudices delegati et assessores eorum postulatas ab abbatissa et . . . inducias ad exhibenda libertatis priuilegia denegassent, procurator earum ad sedem apostolicam appellauit, excipiens contra iudices  delegatos quod cum predictus Parisiensis episcopus aduersus dilectum filium abbatem Sancte Genouefe mouisset similem questionem  , erat ei de iure suspectus, cum uix credibile uideretur quod aliam sententiam promulgaret quam uellet in simili pro se ferri. Preterea cum sine coniudice suo interloqui uoluisset, licet pars abbatisse illum peteret exspectari, ex hoc quod notam subreptionis incurrerat apud ipsas et suum induxerat in suspicione collegam, quem asseruit quidquid uellet ipse facturum, insuper cum de priuilegiis apostolice sedis nullam facerent mentionem, et per priuilegia ipsa suam defenderet monasterium libertatem, non cogebatur ad predictas litteras respondere. Ceterum iudices nec appellationi ad nos interposite nec propositis  exceptionibus deferentes, excommunicationis in abbatissam et in clerum et populum interdicti sententias protulerunt. Nuntiis ergo Iotrensis Ecclesie in nostra presentia constitutis, nobisque priuilegium apostolicum ostendentibus, per quod constabat Iotrense monasterium ad Romanam Ecclesiam specicialiter pertinere, quia pro parte altera non comparebat sufficiens responsalis, licet diutius fuerit exspectatus, quamuis nuntius quidam simplex predicti Parisiensis et coniudicis sui nobis litteras presentasset, priuilegium Ecclesie Iotrensi concessum duximus innouandum, ita tamen quod per innouationem ipsius nichil accresceret iuris ipsi ultra id quod ei per antecessorum nostrorum priuilegia fuerit acquisitum, cum per hoc non nouum ius ipsi  concedere sed antiquum uellemus potius conseruare. Quia uero de predictis exceptionibus nobis non poterat fieri plena fides, predictis Catalaunensi episcopo et abbati Trium Fontium dedimus in mandatis ut si pars Iotrensis Ecclesie illis uel aliis probandis instaret circa sententias memoratas, partibus conuocatis audirent que proponerentur utrinque; et si constaret sententias ipsas post appellationem ad nos legitime interpositam fuisse prolatas, denuntiarent eas sublato appellationis obstaculo non tenere; quod si alias minus rationabiliter essent late, ipsas exigente iustitia reuocarent; alioquin, cum propter contumaciam tantum promulgate fuissent, tam ab abbatissa quam ab aliis a quibus exigendam  uiderent iuratoriam reciperent cautionem quod super iis ad mandatum apostolicum iuri starent, et sic relaxarent sententias memoratas, ad maiorem cautelam facientes id ipsum, si abbatissa fugiens strepitum questionum ab exceptionum suarum probatione cessaret. Ad hec, cum nollemus ut de priuilegiis Romanorum pontificum alii de facili iudicarent, eisdem dedimus in mandatis ut si de iure suo uellet Meldensis episcopus experiri, prefigerent partibus terminum competentem quo per se uel procuratores idoneos nostro se conspectui presentarent. Unde cum abbatissa strepitum iudiciorum euitans exceptiones probare propositas noluisset, iudices  iuxta mandatum apostolicum procedentes predictas sententias relaxarunt. Cum ergo propter hoc mandauerimus partes ad nostram presentiam destinari quia iudicari de priuilegiis sedis apostolice per alios nolebamus, et per priuilegia non possessio sed proprietas potius demonstretur, procurator monasterii asserebat quod super proprietate uenerat tractaturus, nec tenebatur super restitutionis articulo respondere. Preterea idem episcopus mercato quodam confirmato Iotrensi monasterio per sedem apostolicam illud temere spoliarat, cum sub pena excommunicationis inhibuit ne quis illud prout solitum fuerat frequentaret, sic quod Iotrensi Ecclesie non modica damna intulerat et iacturas. Idem etiam episcopus a quibusdam Iotrensis Ecclesie non modica  damna intulerat et iacturas. Idem etiam episcopus a quibusdam Iotrensis Ecclesie [f. hominibus, quos] non modica, quos absoluere propria temeritate presumpserit, exegit in monasterii preiudicium iuramentum quod durante interdicto Iotrum de cetero non redirent. Nos igitur attendentes quod etsi de priuilegiis antecessorum nostrorum non mandauerimus, sed quodammodo inhibuerimus per alios iudicari, uolentes nobis eorum iudicium reseruare, quia tamen adiecimus ut si predictus episcopus de iure suo uellet forsitan experiri, prefigeretur partibus terminus quo se nostro conspectui presentarent, et non tantum ad proprietatem sed etiam ad possessionem se habeat uerbum iuris, discretioni uestre per apostolica scripta mandamus  quatenus cum lis tam super episcopi spoliatione quam impedimento fori coram nobis fuerit contestata, que super premissis proposita fuerint audiatis et recipiatis appellatione remota, tam instrumenta quam testes, depositiones publicetis et examinetis legitime, ac si partes consenserint, ad sententiam procedatis. Alioquin causam sufficienter instructam ad nos remittere procuretis, statuentes terminum competentem partibus quo recepture sententiam per se uel responsales idoneos nostro se conspectui representent. Testes autem qui fuerint nominati, si se gratia, odio et timore subtraxerint, per censuram ecclesiasticam appellatione cessante cogatis ueritati testimonium perhibere. Nullis litteris obstantibus preter  assensum partium a sede apostolica impetratis. Quod si non omnes iis exsequendis potueritis interesse, duo uestrum ea nichilominus exsequantur.

Datum Anagnie, XI Kal. Ianuarii, pontificatus nostri anno sexto.



Iu. DILECTIS FILIIS DECANO SANCTI THOMAE CRISPIACENSIS SILuANECTENSIS DIeCESIS, GERMENDO CANONICO SUESSIONENSI, ET MAGISTRO GIRARDO DE SANCTO DIONYSIO CANONICO NOuIOMENSI.

Olim inter procuratores uenerabilis fratris nostri Meldensis episcopi et dilecte in Christo filie abbatisse Iotrensis lite in auditorio nostro legitime contestata tam super obedientia quam dictus episcopus ab eadem abbatissa conquerebatur sibi esse subtractam  in consecratione altarium, dedicatione ecclesiarum, uelatione uirginum, ordinatione clericorum, exhibitione procurationum, et penitentiis pro maioribus criminibus imponandis, ac aliis que in monasterio et uilla Iotrensi Meldensis episcopus consueuerat exercere, quam impedimento fori, super quo abbatissa conquerebatur per ipsum episcopum illatas sibi et monasterio suo graues iniurias et iacturas, nos examinationem huius negotii dilectis filiis Longipontis et Sancti Iusti abbatibus et magistro G. archidiacono Suessionensi duximus committendam. Qui auditis confessionibus, receptis testibus, et allegationibus intellectis, causam ipsam sufficienter instructam cum quorumdam instrumentorum rescriptis ad nostrum remiserunt examen, prefigentes  partibus terminum competentem quo recepture sententiam nostro se conspectui presentarent. Partibus igitur in nostra presentia constitutis, postquam de meritis cause fuimus sufficienter instructi, de fratrum nostrorum consilio restitutionem obedientie super prescriptis capitulis, salua questione proprietatis, adiudicauimus episcopo faciendam, illis duntaxat exceptis super quibus in clero et populo uille Iotrensis asserebat obedientiam sibi fuisse subtractam; super quibus ab impetitione episcopi quoad iudicium possessorium absoluimus abbatissam, eumdem episcopum nichilominus absoluentes super impedimento fori de quo eum ad restitutionem damnorum impetierat abbatissa. Quocirca discretioni uestre per apostolica scripta mandamus quatenus prelibatam sententiam  per censuram ecclesiasticam facientes firmiter obseruari, postquam idem episcopus fuerit restitutus, audiatis que super iure proprietatis proposita fuerint coram uobis, et causam sufficienter examinatam ad audientiam nostram fideliter remittatis per nostre diffinitionis sententiam terminandam. Si uero prefatus episcopus infra mensem post factam sibi restitutionem nollet coram uobis super petitorio respondere, uos eum de contumacia punientes, abbatissam in possessionem libertatis super prescriptis capitulis reducatis. Testes autem qui fuerint nominati, etc. Nullis litteris, etc. Quod si non omnes, etc., duo uestrum sublato cuiuslibet contradictionis et appellationis obstaculo ea nichilominus  exsequantur.

Datum Rome apud Sanctum Petrum, u Kal. Februarii, pontificatus nostri anno octauo.



u. DILECTIS FILIIS SANCTI IUSTI BELuACENSIS DIeCESIS ET LONGIPONTIS ABBATIBUS, ET G. ARCHIDIACONO SUESSIONENSI.

Significauit nobis uenerabilis frater noster Meldensis episcopus quod cum causam que inter ipsum ex una parte et abbatissam, clerum et populum Iotrenses Meldensis diecesis ex altera, super obedientia, procurationibus et aliis que in monasterio eiusdem toci et uilla Iotrensi idem episcopus sibi diecesano iure competere asserebat, sub certa forma uobis duxerimus committendam,  uos interlocutoriam protulistis quod dictus episcopus contra clerum et populum per litteras illas agere non ualebat. Quare idem episcopus uobis dari in mandatis a nobis humiliter postulabat ut eum tam contra abbatissam quam dictos clerum et populum audientes, in causa predicta iuxta prioris mandati nostri tenorem procedere ratione preuia curaretis. Cumque dilectus filius magister P. procurator cleri et populi Iotrensis se opponeret ex aduerso, dilectum filium A. subdiaconum et capellanum nostrum ipsis dedimus auditorem. In cuius presentia idem magister proponere procurauit quod cum idem episcopus contra abbatissam, clerum et populum Iotrensem litteras apostolicas impetrasset de libertatibus uel priuilegiis  que ipsis a sede apostolica sunt indulta, quarum episcopus ipse non erat ignarus, nulla penitus habita mentione, auctoritate illarum litterarum agere uoluit contra eos, et propter contumaciam fecit in ipsos, post appellationem ad nos legitime interpositam, excommunicationis et interdicti sententias promulgari; quas postmodum uenerabilis frater noster Catalanensis episcopus et dilectus filius Trium-Fontium abbas auctoritate apostolica relaxantes, parribus certum terminum quo se nostro conspectui presentarent de mandato sedis apostolice prefixerunt. Cumque procuratores utriusque partis termino constituto fuissent in nostra presentia constituti, procurator ipsius episcopi contra abbatissam intendens, nichil penitus contra clerum et  populum proponere procurauit. Unde ad suscitandam contra clerum et populum quam semel omiserat questionem admitti iterum non debebat. Quia uero de premissis nobis non potuit fieri plena fides, uobis de communi partium assensu per apostolica scripta mandamus quatenus tam in abbatissam quam clerum et populum Iotrensem iuxta commissionis uobis sancte tenorem ratione preuia procedatis.

Datum Rome apud Sanctum Petrum Nonis Martii, pontificatus nostri anno octauo.





uI. Honorii III, epistola de eadem controuersia.

HONORIUS episcopus, seruus seruorum Dei dilectis filiis archidiacono et cantori Sancti Petri et Thesaurario Sancti Stephani Trecensis salutem et  apostolicam benedictionem.

Ex parte uenerabilis fratris nostri Meldensis episcopi fuit nobis humiliter supplicatum ut cum abbatissa que Iotrensi monasterio modo preest, de speciali mandato nostro fuerit benedicta, et preiudicium sibi afferre non debeat quod nos circa hoc fieri fecimus, super iure benedicendi abbatissas in monasterio Iotrensi imposterum eligendas faceremus eidem iustitie plenitudinem exhiberi. Nos igitur eiusdem episcopi postulationibus inclinati, nolentes sibi ex benedictione auctoritate nostra prestita preiudicium generari, discretioni uestre de utriusque partis procuratorum assensu per apostolica scripta mandamus quatenus partibus conuocatis,  audiatis causam et appellatione remota fine debito terminetis, facientes quod decreueritis per censuram ecclesiasticam firmiter obseruari. Testes autem, etc. Quod si non omnes, etc. duo uestrum ea nichilominus exsequantur.

Datum uiterbii, u Idus Martii, pontificatus nostri anno quarto.





uII. Compositio facta inter episcopum Meldensem et Ecclesiam Iotrensem.

Romanus miseratione diuina Sancti Angeli diaconus cardinalis apostolice sedis legatus omnibus ad quos presens scriptum peruenerit in Domino salutem et sincere dilectionis affectum.

Nouerit uniuersitas uestra quod suborta inter uenerabilem  patrem Petrum episcopum Meldensem ex parte una et dilectos in Christo abbatissam et conuentum, clerum et populum Iotrensem ex altera super subiectione ipsius monasterii et eorumdem cleri et populi materia questionis, idem episcopus proposuit in iure libellum huiusmodi contra eos:

»Petit Meldensis episcopus ab abbatissa et conuentu Iotrensi quod sibi obediant tanquam suo episcopo in uisitationibus faciendis, in corrigendis excessibus, in cognitionibus causarum tam ciuilium quam spiritualium quam criminalium quarum cognitio ad episcopum diecesanum pertinet tanquam ad iudicem ecclesiasticum, et in decisionibus earumdem, et in iis que ad cognitionem et decisionem pertinent, uidelicet in ueniendo ad citatiotiones,  recipiendo dierum assignationes, et in aliis que ad cognitionem et decisionem pertinent, et in obseruatione mandatorum suorum et statutorum suorum legitimorum, et processionibus faciendis episcopo Meldensi quando post consecrationem suam primo accedit ad ecclesiam earum, et in omnibus aliis ad ius episcopale pertinentibus. Petit etiam quod abbatissa ia omnibus predictis obedientiam ei promittat, his exceptis in quorum possessione est idem episcopus et quorum possessio fuit ei adiudicata auctoritate domini pape, uidelicet in consecratione altarium, in dedicatione ecclesiarum, uelatione uirginum, ordinatione clericorum, exhibitione procurationum, et penitentiis pro maioribus criminibus iniungendis; de quibus ad presens  non agit, cum sit in possessione eorumdem. Petit etiam idem episcopus ut non impediant ipsum uti de cetero iurisdictione omnimoda quam potest exercere in suis subditis episcopus diecesanus in clero et populo Iotrensi. Petit a clero Iotrensi episcopus Meldensis quod sibi obediat tanquam suo episcopo in uisitationibus faciendis, in corrigendis excessibus, in cognitionibus causarum tam ciuilium quam criminalium quarum cognitio ad episcopum diecesanum tanquam ad iudicem ecclesiasticum pertinet, et in decisionibus earumdem, et in his que ad cognitionem et decisionem pertinent, uidelicet in ueniendo ad citationes, recipiendo dierum assignationes, et in aliis que ad cognitionem et decisionem pertinent,  et ad exsecutionem eorum faciendam; et in obseruatione mandatorum et statutorum suorum legitimorum, et in omnibus aliis ad ius episcopale pertinentibus, hoc excepto in cuius possessione est idem episcopus, uidelicet in ordinatione eorum. Petit episcopus Meldensis a populo Iotrensi quod sibi obediant tanquam suo episcopo in corrigendis excessibus omnibus quorum correctio ad episcopum diecesanum tanquam ad iudicem ecclesiasticum pertinet, in cognitionibus causarum tam ciuilium quam spiritualium, quam criminalium quarum cognitio ad episcopum diecesanum tanquam ad iudicem ecclesiasticum pertinet, et in decisionibus earumdem, et in his que ad cognitionem et decisionem pertinent earumdem, uidelicet in ueniendo  ad citationes, recipiendo dierum assignationes, et in aliis que ad cognitionem et decisionem pertinent; et ut sententias excommunicationis et interdicti ab ipso latas in ipsos obseruent, et ut obediant ei in omnibus aliis ad ius episcopale pertinentibus. Quidquid autem idem episcopus ab abbatissa et conuentu et clero et populo Iotrensi petit, petit saluo iure addendi, minuendi, mutandi.« Istis autem petitionibus procurator abbatisse et conuentus, cleri et populi Iotrensis in hunc modum respondit:

»Dicunt abbatissa et conuentus monasterium Iotrense exemptum esse et subesse immediate domino pape in omnibus et proprietatem totius iurisdictionis ecclesiastice in monasterio Iotrensi nullo mediante ad dominum papam pertinere, et usum  esse monasterium longissimo tempore hac libertate; sicut probabimus, si necesse fuerit, per priuilegia et testes et instrumenta. Et ideo dicunt abbatissa et conuentus quod non tenentur obedire episcopo Meldensi in uisitationibus faciendis nec in alia re pro uisitatione facienda, in excessibus corrigendis, in causarum ciuilium uel spiritualium uel criminalium cognitionibus, nec in decisionibus earumdem; nec tenentur uenire ad citationes ipsius, nec recipere dierum assignationes, nec mandata uel statuta obseruare, nec ei processionem facere quando primo accedit post consecrationem suam ad ecclesiam Iotrensem, nec alias ei in aliquibus ad episcopale ius pertinentibus obedire. Item non tenetur ei abbatissa  super premissis uel aliquo premissorum uel aliqua re in mundo obedientiam repromittere. Quod autem dicit episcopus se ipsum esse in possessione quantum ad penitentias pro maioribus criminibus imponendas, negant abbatissa et conuentus ipsum esse in possessione. Aliorum uero articulorum in quorum possessione dicit se esse idem episcopus, dicunt ipsum nullum ius habere in proprietate. Dicunt etiam abbatissa et conuentus omnimodam iustitiam ecclesiasticam et forensem in clero et populo Iotrensi pertinere ad abbatissam. Dicit clerus Iotrensis quod non tenetur obedire episcopo Meldensi in uisitationibus faciendis et in corrigendis excessibus et cognitionibus causarum tam ciuilium, quam spiritualium,  quam criminalium, quarum cognitio ad episcopum diecesanum tanquam ad iudicem eclesiasticum dicitur pertinere, nec in decisionibus earumdem, nec uenire ad citationes ipsius, nec assignationes dierum accipere, nec mandata eius obseruare, nec ei in aliquo obedire. Dicit populus Iotrensis omnimodam iustitiam ecclesiasticam et forensem in populo Iotrensi pertinere ad abbatissam Iotrensem. Et ideo respondet per se idem quod clerus respondet per se, et quod in nullo tenetur obedire Meldensi episcopo. Hec omnia respondent abbatissa et conuentus, clerus et populus Iotrensis; saluis priuilegiis domini pape, et saluo iure Ecclesie Romane et saluo iure addendi, minuendi, corrigendi et mutandi.« Cumque super iis fuisset coram iudicibus  a sede apostolica delegatis diutius litigatum, tandem utraque pars tam super iis de quibus alt. exstiterat quam etiam super omnibus aliis que quoquo modo poterant ratione proprietatis uel possessionis ad ius episcopale lege diecesana uel iure communi seu alio quocunque iure spectare commiserunt se iudicio, diffinitioni, seu ordinationi nostris sub iis formis:

Omnibus presentes litteras inspecturis Petrus Dei gratia Meldensis episcopus salutem in Domino.

Nouerit uniuersitas uestra quod cum inter nos ex una parte et abbatissam et conuentum, clerum et populum Iotrensem ex altera, super subiectione ipsius monasterii et eorumdem cleri et populi tam ex petitorio iudicio quam possessorio questio uerteretur, quod monasterium cum eisdem clero et populo  nobis dicebamus pleno iure subiectum necnon et omni iure subiectionis ad nos et successores nostros tanquam loci diecesanos lege diecesana spectare, et posse in ipso monasterio, clero et populo Iotrensi libere procurationem recipere, uisitationem, correctionem, et omnia iura episcopalia exercere quod eedem abbatissa et conuentus negantes, ipsum monasterium, clerum et populum Iotrensem asserebant ad ius et proprietatem Ecclesie Romane nullo medio pertinere, super premissis et omnibus aliis que possent ad ius episcopale spectare de consensu decani et archidiaconorum et capituli nostri commisimus nos iudicio, diffinitioni, seu ordinationi uenerabilis [Patris] Romani Sancti Angeli diaconi  cardinalis apostolice sedis legati, in ipsum tanquam in legatum et iudicem consentiendo, promittentes nos iudicium, diffinitionem, seu ordinationem ipsius in perpetuum seruare et nullo tempore contrauenire renuntiando omnibus iudicibus, commissionibus, processibus et actis que nobis competebant uel competere possent in causa ista. In cuius rei testimonium, ad maiorem premissorum omnium firmitatem, presentes litteras exinde confectas sigillo nostro duximus roborandas.

»Actum Meldis anno Domini 1225, mense Octobri.

»Omnibus presentes litteras inspecturis decanus, Briensis et Meldensis archidiaconi, totumque Meldensis Ecclesie [Capitulum] salutem in Domino.

»Nouerit uniuersitas uestra nos litteras uenerabi-  nostri sigillo sigillatas inspexisse formam huiusmodi continentes. PETRUS, Dei gratia Meldensis episcopus, etc., ut superius continentur. Nos igitur, prescriptarum litterarum tenore diligenter inspecto, factum dicti episcopi nostri in hac parte approbauimus et ratum habuimus nostrum super premissis omnibus impartientes assensum. In huius itaque rei euidentiam sigilla nostra presentibus duximus litteris appendenda. Actum Meldis anno Domini 1225, mense Octobri.] Omnibus presentes litteras inspecturis abbatissa et conuentus, clerus et populus Iotrensis, salutem in Domino. Nouerit uniuersitas uestra quod cum inter nos ex una parte, et uenerabilem Patrem Petrum episcopum Meldensem ex altera, super subiectione nostra tam petitorio iudicio  quam possessorio questio uerteretur, cum idem episcopus assereret Iotrense monasterium et nos pleno iure sibi subesse nec non et omni iure successionis ad ipsum et successores ipsius tanquam loci diecesanos lege diecesana spectare et posse in ipso monasterio et nobis libere procurationem recipere, uisitationem, correctionem et omnia iura episcopalia exercere, quod nos negantes, dictum monasterium Iotrense asserebamus ad ius et proprietatem Ecclesie Romane nullo medio pertinere, super premissis et omnibus aliis que possent ad ius episcopale spectare commisimus nos iudicio, diffinitioni, seu ordinationi uenerabilis Patris Romani, Sancti Angeli diaconi cardinalis, apostolice sedis legati, in ipsum tanquam in legatum et iudicem consentiendo,  promittentes nos iudicium, diffinitionem seu ordinationem ipsius in perpetuum seruare et nullo tempore contrauenire, renuntiando omnibus iudicibus, commissionibus, processibus et actis que nobis competebant uel competere possent in causa ista. In cuius rei testimonium, ad maiorem premissorum omnium firmitatem, presentes litteras exinde confectas nos abbatissa et conuentus sigillis nostris duximus roborandas. Nos uero clerus et populus, quia sigillum proprium non habemus, eisdem sigillis abbatisse et conuentus fidem uolumus omnimodam adhiberi. Actum Meldis anno Domini 1225 mense Octobri.« Nos autem, rationibus utriusque partis diligenter auditis, inspectis Iotrensis monasterii  priuilegiis, habito etiam super hoc cum uiris prudentibus diligenti tractatu, pronuntiamus, diffinimus et ordinamus quod abbatissa et conuentus monasterii Iotrensis chrisma, oleum sanctum, consecrationes altarium seu basilicarum, benedictiones monialium et ordinationes clericorum qui ad ordines fuerint promouendi a dicto Meldensi episcopo et successoribus suis suscipiant et non ab aliis, siquidem catholicus fuerit et gratiam atque communionem apostolice sedis habuerit, et ea gratis et sine difficultate uoluerit exhibere. Alioquin liceat eis quemcunque uoluerint catholicum adire antistitem, qui eis licenter exhibeat postulata. Quando uero episcopum Meldensem ab eisdem abbatissa et conuentu propter hec exsequenda contigerit  euocari, dictus episcopus exhibeatur honeste, cum nullus teneatur, secundum Apostolum, suis stipendiis militare. Ceterum abbatissa a quocunque maluerit episcopo absque professione et promissione cuiuslibet obedientie libere consecretur. In omnibus autem aliis dictum monasterium Iotrense cum uniuerso clero et populo uille et parochie Iotrensis sibi subiectis pronuntiamus, diffinimus et ordinamus ab omni iure et iurisdictione episcopali et omnimoda subiectione Meldensis Ecclesie omnino liberum et exemptum, ita quod in eisdem monasterio, clero et populo predictis seu personis aliquibus monasterii, uille et parochie Iotrensis dictus episcopus, Ecclesia Meldensis, seu quecunque alia Meldensis Ecclesie persona nec procurationem  eidem episcopo aliquando a sede apostolica adiudicatam nec aliud quodcunque preter premissa sibi ualeat aliquatenus uindicare; saluis duobus modiis quos habet episcopus in granchia de Troci, que est Ecclesie Iotrensis, et cera thesaurarii Meldensis. Sane ordinamus quod dicti abbatissa et conuentus decem et octo modios bladi decimalis ad mensuram Meldensem, duas partes hibernagii, et tertiam partem auene, annuatim episcopo memorato suisque successoribus in perpetuum persoluent apud Malleum infra Purificationem beate Marie. Et si decima eiusdem uille ad dicti bladi persolutionem non sufficeret, residuum infra dictum terminum apud Troci soluetur in decima quam ibi habet Ecclesia Iotrensis; ita quod si bladum huiusmodi  aliquibus decimis [f. ab aliquibus decimariis] Meldensis diecesis abbatissa et conuentus Iotrensis iusto modo poterint adipisci, episcopus contractui suum impertiri teneatur assensum, et ipsum bladum taliter acquisitum accipiens, illo solo debeat esse contentus, ita quod tantumdem sibi ualeat quantum ualebit in locis superius adnotatis. In decimis sane que sunt de feudo episcopali non tenebitur suum prestare consensum, si ipse uellet eas redimere. In his enim ipse episcopus preferetur. Hanc autem ordinationem partes ratam habuerunt, et expresse consenserunt in ipsam. Nos uero uolentes ipsius ordinationis notitiam ad posteros peruenire, ut futuris temporibus inuiolabiliter  obseruetur, presentem paginam exinde confectam sigillo nostro duximus roborandam. Actum Meldis, anno Domini 1225, mense Nouembri, pontificatus domini Honorii pape III anno decimo.

Romanus, miseratione diuina Sancti Angeli diaconus cardinalis, apostolice sedis legatus, omnibus presentes litteras inspecturis, salutem in Domino. Nouerit uniuersitas uestra quod nos inter uenerabilem Patrem episcopum Meldensem et abbatissam et conuentum, clerum et populum Iotrensem ordinationem quamdam deliberatione prouida fecimus, eamque in scriptis redactam et a partibus approbatam nostri sigilli duximus munimine roborandam. uerum, antequam protulissemus eamdem, retinuimus nobis expresse de auctoritate nostra et communi  partium assensu liberam potestatem declarandi et interpretandi si quid in eadem ordinatione repertum fuerit dubium uel obscurum. Actum Parisiis anno Domini 1225, II Nonas Nouembris.



uIII. Innocentii III, epistola ad electum Cathalanensem et abbatem Trium Fontium, de qua fit mentio supra epist. 2, ad Paris. episc. et abbatem Latiniac.

 Ex parte abbatisse ac sororum Iotrensis Ecclesie nostris fuit auribus intimatum quod uenerabilis frater noster Meldensis episcopus  commissionis occasione cuiusdam ad uenerabilem fratrem nostrum Parisiensem episcopum et dilectum filium abbatem de Latiniaco a nobis obtente, in qua nulla mentio habebatur de ipsarum priuilegiis,  que illas et earum Ecclesiam, clerum et populum Iotrensem ad apostolicam sedem nullo mediante spectare declarant, quorum ipse non erat ignarus, eas incepit grauiter molestare, obedientiam ab ipsis ac clero et populo uille Iotrensis, qui secundum priuilegia sedis apostolice gaudent consimili libertate, subiectionem omnimodam impendendam sibi requirens. Et infra: uerum, cum iudices et assessores eorum ipsas ualde grauarent, ad appellationis beneficium conuolarunt. Et infra: Sed iudices ipsi appellationi minime deferentes, nec fragilitati sexus compatientes earum, in abbatissam [et conuentum] excommunicationis, in clerum et populum uille Iotrensis interdicti sententias protulerunt. Sane cum nuntii Iotrensis Ecclesie predicta  et alia multa in nostra presentia retulissent, quibus eas et suos contra libertatem eis concessam grauatos dicebant, priuilegium nobis apostolicum ostenderunt per quod Ecclesiam Iotrensem constabat ad Romanam Ecclesiam specialiter pertinere. Nos autem eos dlutius detinentes propter appellationem predictam, quia tandem nullus apparuit idoneus responsalis qui partem defensaret aduersam, licet postmodum quidam simplex nuntius super hoc predictorum Parisiensis episcopi et Latiniacensis abbatis litteras presentasset, priuilegium apostolice sedis Ecclesie Iotrensi concessum duximus innouandum, ita tamen ut per innouationem ipsius eidem Ecclesie nichil iuris plus accrescat  quam per priuilegia predecessorum nostrorum obtinuit, cum per hoc nouum ei non concedere, sed antiquum ius conseruare uelimus.





IX. Epistola Honorii II de subiectione monasteriorum Resbacensis et Iotrensis.

HONORIUS, episcopus, seruus seruorum Dei, uenerabili fratri BURCARDO, Meldensi episcopo, eiusque successoribus canonice promouendis in perpetuum.

 In eminenti apostolice sedis specula, disponente Domino, constituti, ex iniuncto nobis officio fratres nostros episcopos debemus diligere, et Ecclesiis sibi a Deo commissis suam debemus iustitiam conseruare. Proinde, carissime in Christo frater Burcarde, episcope Meldensis Ecclesie, cuius a Deo tibi cura commissa est, salubriter statuimus ut omnes tam clerici quam laici in uilla Resbacensi et Iotrensi commorantes Meldensi Ecclesie iure parochiali subiaceant, et ea que de eis ad ius parochiale pertinent, tibi tuisque successoribus libera et illibata seruentur. Decernimus etiam ut abbas Resbacensis et Iotrensis abbatissa canonicam tibi tuisque successoribus obedientiam persoluant. Benedictio quoque eorum, sicut per tuos antecessores  hactenus celebrata constiterit, sic per te tuosque successores deinceps exhibeatur. Promotiones etiam monachorum ad ecclesiasticos ordines per Meldensem administrentur episcopum, si uidelicet gratis eas sine prauitate uoluerit exhibere et gratiam apostolice sedis habuerit. Si quis autem, quod absit! huic nostro decreto sciens contraire tentauerit, honoris et officii sui periculum patiatur, nisi presumptionem suam digna satisfactione correxerit.

Datum Laterani, XuII Kal. Maii.





X. Epistola Alexandri III qua confirmat superiores Honorii II litteras

ALEXANDER episcopus, seruus seruorum Dei, uenerabili  fratri STEPHANO Meldensi episcopo eiusque successoribus canonice substituendis in perpetuum.

In eminenti apostolice sedis specula, etc., ut in illa Honorii usque. Proinde, carissime in Christo frater Stephane Meldensis Ecclesie, cuius a Deo tibi cura commissa est, salubriter prouidentes, ad exemplar sancte recordationis Patris et predecessoris nostri Honorii pape, statuimus ut omnes tam clerici quam laici in uilla Resbacensi et Iotrensi commanentes Meldensi Ecclesie iure parochiali subiaceant, etc., ut in illa Honorii usque. Si quis autem contra hanc nostre constitutionis paginam uenire presumpserit, secundo tertioue commonitus nisi temeritatem suam congrua satisfactione correxerit, potestatis honorisque sui dignitate careat, et a sacratissimo  corpore ac sanguine Dei ac Domini nostri Iesu Christi alienus fiat, atque in extremo examine districte ultioni subiaceat. Conseruantibus autem hec sit pax Domini nostri Iesu Christi; quatenus et hic fructum bone actionis percipiant, et apud supremum Iudicem gaudia eterne pacis inueniant. Amen

Data Turonis anno 1163.




uolume back matter






ORDO RERUM QUAE IN HOC TOMO CONTINENTUR.


INNOCENTIUS III ROMANUS PONTIFEX.


REGESTORUM SIuE EPISTOLARUM LIBER SEXTUS.---Pontificatus anno uI, Christi 1203.

    I.---Ioanni priori et fratribus iuxta specum beati Benedicti regularem uitam seruantibus.---Eis concedit sex monete libras ex annuo censu castri Porciani.  9
    II.---Priori de Osene.---De salutari penitentia ei imponenda, qui incestum simul et adulterium perpetrauit.  10
    III.---Abbati S. Lupi Trecensis eiusque fratribus.---Recipit eos sub protectione beati Petri eorumque iura ac priuilegia confirmat.  11
    Iu.---Archiepiscopis et episcopis in regno Hungarie constitutis.---Ut Henrico rege ad bellum sacrum ituro, curent fidem a populis Ladislao eius filio exhiberi.  13
    u.---Auriensi episcopo.---Transactionem inter eumdem episcopum et archiepiscopum Compostellanum initam approbat.  14
    uI.---Eidem.---Sententiam ab apostolicis delegatis, de lite inter monasterium Celle-Noue et episcopum Ouentensem latam confirmat.  15
    uII.---H. illustri regi Hungarorum.---Ut promoti ad preposituras que apostolice sedi in spiritualibus immediate subsunt, infra annum ad apostolicam sedem accedant.  15
    uIII.---Regi Hungarorum.---Hungarorum regi crucem sumpturo promittit se curaturum ne scandala et lites, eo absente, oriantur.  16
    IX.---Episcopis Cabilonensi et Siluanectensi, abbati Trium-Fontium.---Causam electionis Philippi Beluacensis episcopi in archiepiscopum Remensem examinandam ipsis committit.  16
    X.---Adelfonso Auriensi episcopo, eiusque successoribus canonice substituendis in perpetuum.---Recipitur sub protectione sedis apostolice. Priuilegia et bona confirmantur.  18
    XI.---Episcopo et capitulo Hildesemensibus.---Monet et mandat ut Hermanum diaconum in canonicum recipiant.  19
    XII.---Maximo, clerico.---Indulget ut aliquid ex prouentibus ecclesie S. Michelis de Oliueto possit percipere.  20
    XIII.---Episcopo Mutinensi.---Mandat ut Cremonenses, ob curtes Guastalle et Luciarie, de quibus cum monasterio S. Sixti Cremonensi litem mouerant, publice excommunicati denuntientur; ciuitas Cremonensis ecclesiastico interdicto subdatur, et contumaces presbyteri ab officiis et beneficiis amoueantur.  21
    XIu.---Comitisse uiromandensi.---Gratiose requirit ab ea, que ius patronatus habebat, unam prebendam primo uacaturam, quam ex gratia recognoscit, licet de sua potestate disponere possit. 22
    Xu.---Polinianensi episcopo.---Mandat ut cognoscat de stipulatione quadam, an sit contra canones.  22
    XuI.---Archiepiscopis, episcopis, et ecclesiarum prelatis, et uniuersis clericis per Sardiniam constitutis.---Indulget ne cogantur extra Sardiniam per litteras apostolice sedis respondere, nisi aliter caueatur.  23
    XuII.---Archiepiscopis et episcopis in Sardinia constitutis.---Iubet ut interfectores episcopi Plauacensis et aliorum publice excommunicatos denuntient, nec in Sardinia commorari patiantur.  23
    XuIII.---Pisano archiepiscopo et suffraganeis eius.---Significat se recepisse sub apostolice sedis protectione iudicem Turritanum.  24
    XIX.---Abbati Dolensi; E. subdiacono pape, priori de Leproso.---Ut non obstante episcopi Niuernensis morte, prebendam in ecclesia Niuernensi P. nepoti archiepiscopi  Turritani, iuxta tenorem mandati apostolici de hoc ad dictum episcopum Niuernensem directi, faciant assignari.  25
    XX.---Eidem.---De argumento simili, in fauorem L. in ecclesia Liniacensi. 25
    XXI.---Abbati et fratribus S. Marie foris portam Fauentinis.---Recipiuntur sub protectione: priuilegia confirmantur.  26
    XXII.---Eisdem.---Mandat ut bona monasterii in emphyteusim locata iuxta emphyteuseos leges, ad monasterium reuertantur.  27
    XXIII.---Abbati et monachis S. Germani Autissiodorensis.---Indulget eis, ut tempore interdicti defunctos fratres cum certis honoribus sepelire possint.  27
    XXIu.---Nobili uiro W. Meganippano Seruie.---Monet ut ad catholicam fidem redeat, et obedientiam ac reuerentiam pontificis uice archiepiscopo Colocensi exhibeat.  28
    XXu.---Colocensi archiepiscopo.---De eodem argumento.  29
    XXuI.---Priori S. Gregorii Spoletani.---Mandat ut que fuerant L. et fratribus eius, ob furti suspicionem, ablata, eis restituantur. 29
    XXuII.---B. Archiepiscopo Turritano.---Committit, ut Turritanus iudex, qui cum penitentie signis decessit, ueritate cognita, absoluatur, et ecclesiastice sepulture tradatur. 30
    XXuIII.---Nobili uiro . . .iudici Turritano.---Ne cogat laicos et ecclesiasticos prouincie Turritane soluere Pisanis quecunque ab eis postulauerint. 31
    XXIX.---Nobilibus uiris . . .Turritano, Calaritano et . . . . . Arborensi iudicibus.---Precipit ut que mandauerit Turritanus archiepiscopus efficere curent. 31
    XXX.---Nobilibus uiris iudicibus Sardinie.---Ut archiepiscopo Turritano pontificis nomine fidei iuramentum exhibeant. 32
    XXXI.---Archiepiscopis, episcopis et aliis Ecclesiarum prelatis, et nobilibus uiris iudicibus, et aliis in Sardinia constitutis.---Ut censum Ecclesie Romane persoluant. 32
    XXXII.---Episcopo Parisiensi, abbati S. Genouefe eorumque capitulis.---Confirmatio concordie inter ipsos inite.  33
    XXXIII.---Consulibus et populo Iani.---De solutione census.  33
    XXXIu.---Decano B. Marie Medii monasterii, et archidiacono Bituricensibus.---Mandat ut faciant iustitiam cuidam clerico super quadam consuetudine in diecesi Bituricensi, ne cuiquam patrimonium suum uendere liceat, nisi tali qui sit ei propinquior in linea parentele.  34
    XXXu.---Abbati S. Iuliani, Maiori archidiacono, Turonensibus.---Sententiam a I. magistro scholarum Aurelianensium, ad hoc a papa delegato, in causa electionis prioratus Graciacensis latam, auctoritate apostolica confirmat. 34
    XXXuI.---Prenestino episcopo, apostolice sedis legato. De Capembach, et de Scelde abbatibus, in Coloniensi et Monasteriensi diecesibus constitutis.---Mandat ut idoneum ad preposituram Ecclesie Coloniensis prefici curent.  36
    XXXuII.---Archiepiscopo Bituricensi; priori Exoldunensi.---Ut W. Geruasii subdiaconum, prebenda in Xanctonensi Ecclesia spoliatum, sub excommunicationis pena restitui faciat.  42
    XXXuIII.---Magistro Prepositino, Maguntino scholastico, spiritum consilii sanioris.---Hortatur et mandat ut ad bonam frugem redeat, et archiepiscopo Maguntino pareat, alias beneficiis ecclesiasticis spoliabitur.  43
    XXXIX.---Canonicis et uniuerso clero et populo, in Maguntina  diecesi constitutis, spiritum consilii sanioris.---Mandat ut archiepiscopum Maguntinum recipiant.  44
    XL.---S. archiepiscopo Maguntino.---Indulget ut irrita decernat que in Ecclesia Maguntina Warmaciensis episcopus contra fas peregit. 45
    XLI.---Siffrido archiepiscopo Maguntino.---Grauiter eum monet, ut ad officium suum diligenter incumbat  45
    XLII.---Lantgrauio Thuringie.---Recipitur sub protectione.  46
    XLIII.---Abbati et monachis de Becco.---Confirmat eis S. Albini ecclesiam.  46
    XLIu.---Henrico, preposito Sancti Petri de Maguntia, nepoti nobilis uiri . . . . . comitis de Linig.---Ei confirmat preposituram Sancti Petri de Maguntia.  47
    XLu.---Potestatibus, consulibus et consiliariis Lombardie, tam presentibus quam futuris.---Anathema, et alias canonicas penas eis comminatur, si clericos et ecclesias exactionibus et iniuriis uexauerint.  47
    XLuI.---Archiepiscopo Mediolanensi; episcopis, abbatibus, prioribus, prepositis, et aliis Ecclesiarum prelatis in Lombardia constitutis.---Conqueritur quod consulibus et aliis Lombardie magistratibus, clericos ad onera soluenda compellentibus, non obstiterint. 48
    XLuII.---Abbati de Abenton, priori de Henli, et magistro M. canonico de Berlinton, Bangorensis dieceseos.---Confirmat sententiam de sponsalibus inter filiam principis Insularum et principem Norwallie.  49
    XLuIII---P. tituli S. Marcelli presbytero cardinali, apostolice sedis legato.---Respondet super quibusdam articulis de quibus responsum petierat.  50
    XLIX.---Priori et fratribus ecclesie S. Saluatoris de Piller.---Recipit eos sub protectione, cum annuo censu.  50
    L.---Episcopo Florentino, et abbati uallis-Umbrose.---De translatione ecclesie cathedralis Aretine infra eiusdem ciuitatis menia.  51
    LI.---Uniuersis Christi fidelibus has litteras inspecturis.---De penitentia eorum qui C. Herbipolensem episcopum interfecerunt.  53
    LII.---Archiepiscopo Messanensi, regio familiari.---Eum laudat ob eiectum e Sicilia Marcualdum, et Messanam in fidem apostolice sedis et regiam redactam. 54
    LIII.---Eidem.---Ut iuramentum Balii ab uniuersis per Siciliam comitibus, et aliis pontifici prestandum recipiat. 55
    LIu.---Nobilibus uiris comitibus, baronibus, ciuibus et aliis in Sicilia constitutis.---Ut iuramentum quod Balii dicitur, coram episcopo Messanensi prestent. 55
    Lu.---Strigoniensi archiepiscopo.---Ius coronandi reges Hungarorum et alia ei confirmat.  56
    LuI.---Strigoniensi archiepiscopo.---De regiis preposituris.  56
    LuII.---Andree archiepiscopo Acherontino, eiusque successoribus canonice substituendis, in perpetuum.---Cathedralem apud Materam erigit ac Acherontine iungit.  57
    LuIII.---Priori S. Fridiani Lucano, et magistro B. Pisano canonico.---De electo Lucano reiiciendo.  57
    LIX.---Eboracensi archiepiscopo---Archiepiscopo Ragusino beneficia in episcopatu Carleolensi confirmat. 58
    LX.---W. clerico.---De annuo censu. 59
    LXI.---Priori S. Fridiani Lucano, et magistro B. canonico Pisano.---De eodem argumento ac supra, epistola LuIII. 59
    LXII.---Episcopo et capitulo Wigorniensi.---Sanctio de S. Wultano in sanctorum albo relato.  59
    LXIII.---Ioanni regi Anglorum illustri.---Conqueritur, quod nondum archiepiscopum Dublinensem in gratiam receperit; interdicti penam ei minatur.  61
    LXIu.---Cantuariensi archiepiscopo, et episcopo Eliensi.---De eodem. 62
    LXu.---Archiepiscopo Senonensi.---Ut in ecclesiis sibi subiectis emendet et corrigat que emendanda sunt.  62
    LXuI.---Archiepiscopo Bituricensi, episcopo Autissiodorensi, abbati Fontis Morigniani.---Causam Charitatensium de heretica labe suspectorum ipsis committit.  63
    LXuII.---Abbati et conuentui Sancti Pauli.---Montem Porcium, in agro Tusculano, monasterio S. Pauli extra  Urbem, uia Ostiensi, assignat et confirmat. 63
    LXuIII.---Regi Francorum.---Ut pacem faciat cum rege Anglorum.  64
    LXIX.---Illustri regi Anglorum.---De eodem negotio. 66
    LXX.---Archiepiscopis, episcopis, abbatibus, prioribus et aliis ecclesiarum prelatis, constitutis in regno Francorum.---De eodem. 66
    LXXI.---Gualtero, regni Sicilie cancellario.---Recipit ipsum in gratiam, et de quatuor cautionibus per ipsum oblatis nullam acceptat, nisi ut opera confirmet quod uerbo promisit, et que faciunt pro iure Romane Ecclesie. 67
    LXXII.---Archiepiscopo Bisuntino.---Ipsi sedem apostolicam super tribus articulis consulenti respondet.  68
    LXXIII.---Rothomagensi archiepiscopo.---Ut, si rex Anglie non recipiat Sagiensem episcopum in gratiam, supponat interdicto totam Normanniam que est sue iurisdictionis.  69
    LXXIu.---Eliensi et Wigorniensi episcopis.---Cassata duorum in episcopum Meneuensem electione, mandat ut ad nouam electionem celebrandam canonice Meneuenses inducantur.  70
    LXXu.---Carsie, Oscensi episcopo, eiusque successoribus canonice substituendis in perpetuum.---Controuersiam, que inter ipsum et Gombaldum, Ilerdensem episcopum; super Oscensis et Ilerdensis Ecclesiarum iuribus uertebatur, auctoritate apostolica, ex ipsorum assensu, dirimit.  70
    LXXuI.---Carsie, Oscensi episcopo, eiusque successoribus canonice substituendis, in perpetuum.---Ipsum et ipsius Ecclesiam recipit sub protectione B. Petri, et enumerantur bona ad Ecclesiam Oscensem pertinentia.  78
    LXXuII.---Episcopo Dortosensi.---Precipit ut ecclesias quasdam episcopo Oscensi restituat.  79
    LXXuIII.---uercellensi episcopo.---Sententiam ab episcopo Pergamensi, in causa que super ecclesia de Seuitio uertebatur, latam auctoritate apostolica confirmat.  80
    LXXIX.---De Weneloc . . . et de Henli. prioribus, Herefordensis et Bangorensis diecesium.---Causam que inter episcopum et electum Bangorenses uertebatur ipsis committit.  81
    LXXX.---Regi Castelle.---Ut filiam suam regi Legionensi incestuose copulatam reuocet, et mandatis apostolicis pareat.  82
    LXXXI.---Archiepiscopo Narbonensi.---Ut abbatiam seu archiepiscopatum dimittat cum utrique presse non possit.  83
    LXXXII.---Compostellano archiepiscopo.---Indulget ei ut possit absoluere laicos iudices qui errantes clericos multarant.  84
    LXXXIII.---Eidem.---Facultas absoluendi debiles etate uel sexu, et infirmos, de uiolenta manuum in clericos iniectione.  85
    LXXXIu.---Petro, Compostellano archiepiscopo.---Priuilegium Ecclesie Compostellane a Celestino papa datum de prescriptione uotorum aliquot, que Hispania S. Iacobo sanxerat, firmum reddit.  86
    LXXXu.---Inseburgis, Francie regine, ad papam.---Miserrimum eius statum exprimit, et pape operam atque auctoritatem implorat. 86
    LXXXuI.---Philippo, illustri regi Francorum.---Scribit ei in fauorem Inseburgis regine, et abbatem Casemarii legatum mittit. 88
    LXXXuII.---Preposito . . . decano, et capitulo Mersenburgensibus.---Archidiaconi Mersenburgensis in episcopum electionem confirmat.  90
    LXXXuIII.---Sancto Paulo.---Recipitur monasterium S. Pauli de Urbe sub protectione Romane Ecclesie, et enumerantur bona ad eum spectantia.  91
    LXXXIX.---Dunelmensi episcopo; decano, et . . . priori S. Trinitatis Eboracensibus.---Ut testes, in causa que super statu ecclesie Meneuensis uertebatur, audiant.  95
    XC.---Exoniensi episcopo, et electo Burgensi.---Ut inquirant aduersus episcopum Astoricensem.  96
    XCI.---Nobili uiro . . . . . comiti Dunecano.---Compositionem inter ipsum et ecclesiam S. Andree prouide factam confirmat.  96
    XCII.---Episcopo Gerundinensi.---De uno qui matrem et filiam carnaliter cognouerat.  97
    XCIII.---Monachis Montis-Regalis, Iati et Calatetrasii castella tenentibus, et complicibus eorum.---Ut ipsorum  archiepiscopo, ab ipsis grauiter offenso, satisfactionem condignam exhibeant  97
    XCIu.---Illustri regi Castelle.---Abbatem et conuentu Trianenses ipsi commendat.  99
    XCu.---Cantori; penitentiario; Willelmo Alboini, subdiacono pape, canonico, Lemouicensibus.---Ut A. Taines, subdiaconum, in canonicum et fratrem a preposito et capitulo S. Iuniani, iuxta tenorem mandati apostolici de hoc iam dati, recipi faciant.  99
    XCuI.---Episcopo Eliensi, abbati de Tarreton; et decano Lincolniensi.---Ut clerici a priore et canonicis de Hikerham, in ipsorum Ecclesiis presentati ab archiepiscopo Eboracensi admittantur.  100
    XCuII.---Archiepiscopo Bituricensi, episcopo Caturcensi.---Ut capellanos et burgenses castri Lemouicensis corrigant.  101
    XCuIII.---Episcopo, et Willelmo Alboini, canonico, Lemouicensibus.---Causam Assaliti clerici, decanum et capitulum S. Aredii molestantis, examinandam ipsis committit.  102
    XCIX.---Littere Crucesignatorum ad papam.---De absolutione facti Iadere. 103
    C.---Littere marchionis Montisferrati.---Litterarum pontificis suppressionem excusat. 105
    CI.---Marchioni Montisferrati, B. Flandrie, L. Blesensi et H. Sancti Pauli comitibus.---Ut in subsidium terre sancte transfretent.  106
    CII.---Crucesignatis.---Consilium quod papa ipsis mittit sine bulla. 107
    CIII.---Norwicensi episcopo.---Ut clericos coniugatos beneficiis priuare possit.  110
    CIu.---Plebano, et fratribus Plebis de Calcinaria.---Causam que inter ipsos et capellanum de Monteculo, ratione Ecclesiarum suarum uertebatur, diiudicat.  110
    Cu.---S. Roman. Carzoli, cognato nostro, apostolici patrimonii rectori in Tuscia.---Munitionis et castri montis Flasconis gubernationem ipsi committit.  112
    CuI.--- . . . . . Archidiacono . . . . . . . preposito, et capitulo Placentinis.---De interpretatione iuramenti clericorum.  112
    CuII.---Guidoni rectori, et fratribus Hospitalis S. Spiritus Magalonensis.---Priuilegia quedam confirmat.  113
    CuIII.---Archiepiscopi Terraconensi.---Causam matrimonialem diiudicat.  113
    CIX.---Episcopo Colimbriensi.---Litem inter ipsum et conuentum S. Crucis dirimit.  114
    CX.---Gualando, subdiacono nostro, et B. uitali, canonicis Pisanis.---Litem quamdam inter priuatos super quibusdam terris dirimit.  124
    CXI.---I. priori, et clericis S. Gregorii Spoletani.---Causam que inter ipsos et fratres cuiusdam Hospitalis uertebatur diiudicat.  125
    CXII.---Priori S. Fridiani, C. et C. canonicis Lucanensibus.---Causam electionis prioris ecclesie S. Petri Lucanensis diiudicat.  127
    CXIII.---Salseburgensi archiepiscopo, et suffraganeis eius.---Aduersus occisores episcopi Herbipolensis, et de eorum pena.  128
    CXIu.---O. Herbipolensi preposito; nobili uiro G. burgrauio, et eorum consanguineis.---De eodem argumento.  130
    CXu.---Priori et conuentui de Bomin.---Recipit eos sub protectione, et bona ipsorum confirmat.  132
    CXuI.---Palentino, et . . . . . Zamorensi episcopis, et P. Sueui archidiacono Astoricensi.---Ut aduersus magistrum scholarum Astoricensis ecclesie, de falsitate suspectum, inquirant.  133
    CXuII.---uitello, subdiacono nostro, castellano Lariani.---Ut super ordinatione duorum canonicorum in ecclesia S. Marie de Neme inquirant 134
    CXuIII---I. domus S. Trinitatis Cerui-Frigidi ministro eiusque fratribus.---Recipit eos in protectionem B. Petri. 134
    CXIX.---Marsicano episcopo.---Causam matrimonialem ipsi diiudicandam committit.  134
    CXX.---R. cantori; et R. priori de Monte-Leprosorum; I. de Sagio, canonico; Rothomagensibus.---Litteras a R. sacerdote de Colleuill. fraudulenter obtentas reuocat.  136
    CXXI.---Capitulo Nouariensi.---Pacta quedam canonibus repugnantia dissoluit.  136
    CXXII.---De Lucano electo.---Ipsum ad sedem apostolicam sacerdotii gradum et consecrationis beneficium suscepturum uocat.  137
     CXXIII.--- . . . Abbati S. Bosciani; et . . . .de Cerreto, Laudensis dieceseos, et . . . . S. Gabrielis Cremonensis prioribus.---Ut inquirant de electione abbatis S. Petri de Pado. 139
    CXXIu.---Nobili uiro I. comiti Tricaricensi.---Ut terram, quam de manu hostium Tuetonicorum recuperauit, seruet ad dispositionem Romane Ecclesie. 139
    CXXu.---Magistro Gualfredo, clerico S. Mauricii de Tardubiato.---Suscipit eum in protectionem.  140
    CXXuI.---Abbati et conuentui uille Magne.---Ne quis in monasterium eorum ipsis inuitis intrudatur.  140
    CXXuII.---Eisdem.---Iurisdictionem temporalem in uilla Magna ipsis confirmat.  140
    CXXuIII.--- . . . . . . Abbati Sublacensi.---De prouisione ecclesie de Scanzano.  140
    CXXIX.---S. tituli S. Praxedis presbytero cardinali, apostolice sedis legato.---Exhortatur eum ad subeundum patriarchatum Hierosolymitanum quem pro sua integritate recusabat.  141
    CXXX.---S. tituli S. Praxedis presbytero cardinali.---Exhortatur eum ad patienter sustinendum labores pro terra sancta perferendos  145
    CXXXI---Tyrensi electo.---Arguit, quod uix ad archiepiscopalem sedem electus, inobedientie et presumptionis uitium non uitauerit.  147
    CXXXII.---Regi Hierusalem et Cypri.---Commendat ei Ecclesiam Tyrensem.  148
    CXXXIII.---S. tituli S. Praxedis, et P. tituli S. Marcelli, presbyteris cardinalibus, apostolice sedis legatis.---Ut Tyrensis Ecclesie iura teneantur.  149
    CXXXIu.---C. episcopo, in archiepiscopum Tyrensem electo.---Ipsi et Ecclesie Tyrensi decimas confirmat.  149
    CXXXu.---Abbatisse, ac monialibus S. Marie Maioris de Hierusalem.---Confirmatio bonorum et capelle cuiusdam.  150
    CXXXuI.---Rectori Hospitalis de Rochelles.---Recipit eum sub protectione cum censu unius oboli aurei.  150
    CXXXuII.---Archiepiscopo et capitulo Cusentinis.---Ut abbati et conuentui de Flore locum Botranum, in concambium ipsorum monasterii, assignent.  150
    CXXXuIII.---Abbati et conuentui de Flore.---Ipsorum possessiones confirmat.  151
    CXXXIX.---Acherontino archiepiscopo.---De confirmatione episcopi Anglonensis, etsi pater eius fuisset in minoribus constitutus.  152
    CXL.---Littere Ioannis de Casem. ad D. Papam.---Rationem reddit legationis sue in regnum Bosnie, facit eum certiorem de donatione Sibilie, uxoris Pretextati Constantinopolitani, proponit ut nouos episcopatus creet et ordinet. 153
    CXLI.---Instrumentum quo Bosnie monachi schismatici promittunt seruare constitutiones Ecclesie Romane.  153
    CXLII.---Littere Caloioannis imperatoris Bulgarorum ad Papam.---Se Romane Ecclesie submittit. 155
    CXLIII.---B. archiepiscopo de Zagora.---Respondet precedenti.  156
    CXLIu.---Caloioanni, domino Bulgarorum.---De eodem argumento 158
    CXLu.---Iudici Kalarritano.---De matrimonio filie quondam iudicis Gallurensis.  158
    CXLuI.---Nobili uiro iudici Turritano.---De eodem argumento. 158
    CXLuII.---Nobili uiro iudici Kalarritano.---De iuramento prestando.  159
    CXLuIII.---B. archiepiscopo Turritano.---Ut aduersus Ecclesie sue debitores procedere possit.  160
    CXLIX.---Comiti Altissiodorensi, spiritum consilii sanioris.---Epistola comminatoria, ut reuocet episcopum Altissiodorensem quem exsulare preceperat. 160
    CL.---Regi Francorum.---Ut comitem Altissiodorensem inducat ad reuocandum episcopum Altissiodorensem, quem exsulare hic comes fecerat. 162
    CLI.---Archiepiscopo Senonensi.---Reprehendit eum acriter, quia contra comitem Altissiodorensem, qui episcopum expulerat, non processerat. Mandat procedi. 165
    CLII.---Episcopo Altissiodorensi.---Epistola consolatoria et catholica. 166
    CLIII.--- . . . . Abbati S. Petri de Pado; . . . . priori S. Gabrielis, et . . . . . preposito S. Lucie Cremonensis.---Ut A. abbati S. Thome Cremonensis cessionem admittere possint.  168
    CLIu.--- . . . . Archiepiscopo Salseburgensi.---De penitentia  iniungenda ei qui sororem uxoris sue carnaliter cognouerat.  168
    CLu.---Regi Hungarie.---Hortatur ut Andree duci, fratri suo, subueniat, ad uotum crucis exsequendum.  169
    CLuI.---Nobili uiro A. duci.---Compositam inter eum regemque fratrem concordiam confirmat.  170
    CLuII.---Eidem.---Ipsum in clientelam admittit.  170
    CLuIII.---Capitulo Augustensi.---H. Ratisponensis Ecclesie uicedominum, ipsis in episcopum concedit.  171
    CLIX.---P. episcopo in archiepiscopum Panormitanum electo, regio familiari.---Ipsum plurimum commendat, quod inter seculi et regni tumultus, qui tum etiam feruebant, fidem pontifici regique seruasset. 172
    CLX.---De Nouo Burgo et de Salem abbatibus.---Ut ducem Sueuie a fouendo Lipuuldo in Maguntinam sedem intruso deterreant.  174
    CLXI.--- . . . . Decano et capitulo Lesmorrensibus.---Ut M. abbatem S. Benedicti, in episcopum ab ipsis electum recipiant.  175
    CLXII.--- . . . . Archiepiscopo Guamensi, et . . . Duacensi, et . . . . Fernensi episcopis.---Ut anathematis sententiam aduersus episcopum Watafordensem ferant.  176
    CLXIII.---Regi Francorum.---Epistola responsiua, quia rex dixerat, quod de iure feudi stare non debebat mandatis apostolicis; et alia multa de pace cum rege Anglie.  176
    CLXIu.---Archiepiscopo Senonensi.---Ut publicet sententiam excommunicationis contra mouentes arma in regem Anglie, etiam contra regem Francie.  181
    CLXu.---Abbati Casemarii.---Ut se interponat pro pace seu treuga inter reges; sin exsequi potuerit, excommunicet.  181
    CLXuI.---Archiepiscopo Bituricensi, et abbati Casemarii.---Ut de querela regum cognoscant.  182
    CLXuII.---I. regi Anglorum.---Explicatur causa belli initi per regem Francie contra eum, et eum PP. reprehendit quod debebat comparere coram dicto rege, cum sit eius ligius homo.  182
    CLXuIII.---S. uictoris et S. Genouefe abbatibus.---Reducit in gratiam crucesignatum comitem Augi, qui crucem eiecerat ne iret in terram sanctam.  184
    CLXIX.--- . . . . . Archidiacono, . . . . . Archipresbytero, et uniuerso capitulo Garganice Ecclesie.---Recipit eos sub protectione B. Petri.  185
    CLXX.--- . . . . .Episcopo Fanensi.---Super inobedientiam eius, ut a molestando priori S. Stephani Fanensis desistat.  185
    CLXXI.---Capitulo Ianuensi.---Episcopi Bobiensis ad archiepiscopatum Ianuensem translationem admittit. Dispensat cum eo de lege ad apostolicam sedem ueniendi, et pallium mittit.  188
    CLXXII.---Abbati et conuentui de Caraceto.---Factam unionem illius ordinis cum Cisterciensi confirmat. 189
    CLXXIII.---Eisdem.---Recipit eos sub protectione B. Petri, et enumerantur bona ad ipsos spectantia. 189
    CLXXIu.---Episcopo Cabilonensi, abbati Cluniacensi, et priori de Scillo, Carthusiensis ordinis.---Mandat uisitari Ecclesiam et terram Matisconenses, enormibus uitiis repletas  189
    CLXXu.---Preposito S. Stephani de Brolio.---Committit ei causam que inter Al. de Dauerio, et G. presbyterum Mediolanensem, super quedam beneficia, uertebatur.  190
    CLXXuI.--- . . . . . Episcopo et magistro Alberto de Boges, canonico, Maurinianensibus, et . . . . . priori de Aqua Bella Maurinianensis dieceseos.---Ut P. subdiacono, prebenda a capitulo Augustensi concedatur.  191
    CLXXuII.--- . . . . . Priori de Beltum, et I. rectori ecclesie de Goillis.---De testibus admittendis in causa matrimoniali.  192
    CLXXXuIII.---Magistro Petro Munion. decano Legionensi.---Recipit eum sub protectione.  193
    CLXXIX.---Magistro Petro Munion. archidiacono Compostellano.---Recipit eum sub protectione.  193
    CLXXX.---Celestino, abbati S. Columbe de Hay insuia, eiusque fratribus, tam presentibus quam futuris, regularem uitam professis in perpetuum.---Recipit eos  sub protectione Beati Petri, et enumerantur bona ad ipsos spectantia.  193
    CLXXXI.---Regi Danorum.---De liberatione Waldemari episcopi Saleswicensis.  194
    CLXXXII.---Philippo, illustri regi Francorum.---Miserabilis epistola super facto uxoris sue ab eo derelicte.  198
    CLXXXIII.---Lundensi episcopo.---Super penis clericis grauiter excedentibus infligendis.  200
    CLXXXIu.---Archiepiscopis et episcopis Lombardie.---Ut ecclesiam Pergamensem aduersus molestantes tueantur et defendant.  204
    CLXXXu.---Episcopis, abbatibus, et aliis Ecclesiarum prelatis in quorum parochiis monasterium Casinense ecclesias uel possessiones alias haberi dignoscitur.---Confirmat priuilegium, quo abbas et fratres Casinensis monasterii in rerum monasterii inuasores excommunicationis sententiam promulgare possint.  204
    CLXXXuI.---Magistro Sym. clerico uenerabilis fratris nostri, G. Prenestini episcopi, apostolice sedis legati.---Scholastriam Ecclesie Maguntine ipsi confirmat.  205
    CLXXXuII.---Abbati Corbeiensi.---Priuilegia ipsi confirmat.  205
    CLXXXuIII.---Eidem.---Concedit facultatem utendi annulo.  205
    CLXXXIX.---Episcopo; decano; et magistro Wiloto, canonico, Pictauiensibus.---Causam electionis episcopi Engolismensis ipsis committit.  206
    CXC.---Archiepiscopo Senonensi.---Tenorem litterarum apostolicarum certis in casibus interpretatur.  209
    CXCI.---Archiepiscopo, abbati S. Andree, et populo Brundusinis.---Acriter eis obiurgat quod coniurauerint contra comitem Brennensem, et, castellano occiso, proditorie castellum occupauerint. 209
    CXCII.---Archiepiscopis, episcopis, abbatibus, et nobilibus uiris, comitibus, baronibus, et ciuibus constitutis per Apuliam et Terram Laboris.---De eodem argumento. 211
    CXCIII.---I. quondam Lugdunensi archiepiscopo.---Respondet ad plura postulata, quibus apostolicam sedem archiepiscopus pulsauerat, illiusque oraculum exquisierat.  213
    CXCIu.---Regi Anglorum.---Ut obseruet concordiam initam cum uxore fratris sui, predefuncti regis, super dote sua, quia fere mendicabat.  220
    CXCu.--- . . . . Priori S. Marie Noue Montis Pilosi.---Ut se pontificis conspectui representet, ad rationes cleri et populi audiendas.  221
    CXCuI.--- . . . . Quinquecclesiensi episcopo.---Ut fame sue attentius consulat.  221
    CXCuII.---Abbati de Pratea, prioribus Exoldunensi, et Nundriacensi, Bituricensis dieceseos.---Ut W. de Securo ab episcopo et decano Claromontensibus in canonicum et fratrem recipi faciant.  222
    CXCuIII.--- . . . . Lundensi archiepiscopo.---Ut clerum ad castitatem inducat.  223
    CXCIX.---Eidem.---De penitentia clerico falso accusato iniungenda.  223
    CC.---Decano et capitulo Remensi.---Repulsa Ioannis, Beluacensis episcopi, in archiepiscopum Remensem electione, precipit ut ad alteram electionem absque mora procedant.  224
    CCI.---Nobili uiro, duci Austrie.---Confirmatio sententie, quod non teneatur matrimonium contrahere iuramento promissum cum filia ducis Bohemie, quia conditio adimpleta non fuerat.  225
    CCII.---Archidiacono uicentino.---Ipsum in archidiaconatu confirmat.  225
    CCIII.--- . . . . Oxomensi, . . . . Burgensi et . . . . Zamorensi episcopis.---Accusationem contra episcopum Astoricensem intentatam ipsis committit.  227
    CCIu.--- . . . . Abbati, et conuentui S. Albani.---Ut ecclesiam quamdam, ad soluenda defuncti possessoris, crucesignati, debita, recipiant.  228
    CCu.---Magistro Martino, clerico S. Crucis Colimbriensis.---Recipit eum sub protectione.  229
    CCuI.---Nobilibus uiris, Manueli, Iacobo, Odoni, Censio, et Deodato, Fraiapanis.---Controuersias inter ipsos et Terracinenses dirimit.  229
    CCuII.---Gonsaldo, priori Ecclesie S. Crucis Colimbrienses, eiusque fratribus, tam presentibus quam futuris, regularem uitam professis in perpetuum.---Recipit eos sub protectione B. Petri, et enumerantur bona ad ipsos spectantia.  232
     CCuIII.---Capitulo Wellensi.---Ut magistrum Rog. Porretanum in canonicum et fratrem recipiant.  233
    CCIX.---P. tituli S Marcelli presbytero cardinali, apostolice sedis legato.---Gaudet quod Cyprum appulerat pro subsidio terre sancte, et remittit arbitrio suo utrum debeat communicare cum uenetis excommunicatis.  235
    CCX.---Littera Alexii imperatoris Constantinopolitani.---Recognoscit Romanum pontificem caput uniuersalis Ecclesie, et iurat deuotionem.  236
    CCXI.---Littere crucesignatorum.---Excidium Iadere, et imperii, ab Isaachii occisoribus occupati, restitutio Alexio imperatori, qui promittit reuerentiam Ecclesie Romane. 237
    CCXII.---Regis Hungarie ad papam.---Notum ei facit, quod Culinus banus se firmiter obligauerat, quod si de cetero hereticos defendere in terra sua presumpserit, mille marcas argenti, quorum medietatem sedi apostolice, alteram uero eiusdem regis fisco, persoluet. 240
    CCXIII.--- . . . . Priorisse monasterii de Claretis, eiusque sororibus tam presentibus quam futuris, monasticam uitam professis, in perpetuum.---Recipit eas sub protectione  240
    CCXIu.---Nidrosiensi archiepiscopo, et suffraganeis eius.---Gaudet papa de morte regis Sueri, qui regnum usurpauerat, et de successione filii, qui eos reuocauerat; demum increpat ualde archiepiscopum, qui absoluerat quos absoluere non poterat.  241
    CCXu.--- . . . . Leodiensi episcopo.---Ut episcopum Traiectensem ad satisfaciendum creditoribus Ecclesie sue, sub excommunicationis nec non depositionis pena, cogat.  242
    CCXuI.---Archiepiscopo, decano, et archidiacono Bituricensibus.---Dat eis prouinciam inquirendi in archiepiscopum Burdegalensem de quo ferebantur turpiora.  243
    CCXuII.---Abbatibus de Tenalia, et de Madio; cantori Xanctonensi.---Reformationem et ordinationem monasterii Albaterrensis ipsis committit.  245
    CCXuIII---Eisdem.---Ut abbatem Albaterrensem ad restituendam B Albaterrensi canonico ecclesiam S. Iacobi compellant.  248
    CCXIX.---Alatrino episcopo.---De irritando iuramento pro satisfactione iniurie illicite extorto.  249
    CCXX.--- . . . . Maturanensi episcopo, et . . . . . de Coratio, et . . . S. Marie de Aquaformosa abbatibus, et thesaurario Marturanensi.---Ut inquirant de permutatione ecclesie de Botrano, inter abbatem conuentumque Florensem et archiepiscopum ecclesiamque Cusentinam.  250
    CCXXI.---Archiepiscopo, et canonicis Ebredunensibus.---Ut magistrum P. scriptorem pape in canonicum et fratrem recipiant.  252
    CCXXII.---Archiepiscopo Cusentino.---Ne antiquas Ecclesie sue consuetudines permutet.  254
    CCXXIII.---Decano et capitulo Ebroicensi.---Indulget eis ut si quid contra ipsorum iura in litteris apostolicis impetratum fuerit, irritum censeatur.  254
    CCXXIu.---Eisdem.---Indulgentia similis.  255
    CCXXu.---Abbati de Persenia, H. archidiacono. S. de Bairo, canonico Carnotensi.---Ut prauam consuetudinem in diecesi Ebroici super parochiales ecclesias aboleri curent.  255
    CCXXuI.---Abbatibus de Alneto, de Ardena et [de Fontaneto.---Mandat eis, ut abbatem et conuentum S. Audeni Rothomagensis a promissionibus beneficiorum contra statuta Lateranensis concilii factis absoluant.  256
    CCXXuII.--- . . . . Episcopo Gebennensi.---Sententias in causa, que inter ipsum et abbatem de Siz uertebatur, latas irritat.  257
    CCXXuIII.---Micheli subdiacono.---Beneficii in ecclesia de Castris, ipsi ab episcopo Magalonensi concessi, possessionem auctoritate apostolica confirmat.  258
    CCXXIX.---Alexio, imperatori Constantinopolitano.---Epistola responsiua. 259
    CCXXX.---Nobilibus uiris, B. marchioni Montis Ferrati, et B. Flandrie, L. Blesensi, et H. S. Pauli, comitibus, et aliis baronibus crucesignatis; spiritum consilii sanioris.---Super promissione imperatoris Constantinopolitani,  et quod debeat iurare obedientiam et reuerentiam Romane Ecclesie, et patriarcha sumere pallium de corpore S. Petri. 260
    CCXXXI.---Episcopis Suessionensi et Trecensi.---De eodem argumento. 261
    CCXXXII.---Eisdem.---Ut crucesignatos ad penitentiam inducant. 262
    CCXXXIII.---Abbati et conuentui de Albamarla.---Priuilegium. 263
    CCXXXIu.---Conuentui Sancte Euphemie.---Ut Ioannem capellanum PP. in abbatem recipiant.  264
    CCXXXu.--- . . . . . Illustri regi Arragonum.---Legationem in Hispaniam in aliud tempus differt.  265
    CCXXXuI.---Archiepiscopo Senonensi. Reddit rationes cur alias nimis dure scripserit, et eum consolatur.  266
    CCXXXuII.---Monachis monasterii Molismensis.---Ne pecuniam mutuo, absque abbatis et conuentus assensu accipiant.  269
    CCXXXuIII.---Decano et capitulo Ebroicensi.---Quod nulli laico ius patronatus habenti in Ecclesiis liceat decimas exigere.  269
    CCXXXIX.---Episcopo Antissiodorensi.---Ut ad exstirpandam hereticam prauitatem insurgat.  269
    CCXL.---Gradensi electo.---Reprehendit eum quod differat munus consecrationis, et minatur.  270
    CCXLI.---Abbatibus S. Apri et S. Leonis; magistro R. archidiacono, Tullensibus.---Ut apostolice sedis legatus, patronis etiam inconsultis, sacerdotia conferre possit.  271
    CCXLII.---Episcopo Agathensi; abbati S. Pontii.---Sententiam suspensionis in episcopum Biterrensem a P. de Castronouo et Radulpho, monachis Fontisfrigidi, apostolice sedis legatis, latam, auctoritate apostolica confirmat.  272
    CCXLIII.---Narbonensi archiepiscopo.---Lamentabilis epistola, quod tota eius prouincia sit hereticis repleta.  273
    CCXLIu.---Magistro Roberto.---Epistolam decretalem, Licet Heli, exponit. 275
    CCXLu.---Abbati de Cancellata, magistro B. canonico Albeterrensi, Petragoricensis dieceseos; A. de La Faia, canonico S. Frontonis Petragoricensis.---Ut I. Morelli, clericum, in Ecclesia Engolismensi in canonicum et fratrem nominatum, prebenda frui curent  276
    LIBER SEPTIMUS.---Pontificatus anno uII, Christi 1204.
    I.---Caloioanni Bulgarorum et Blacorum regi, Ceius que posteris.---Priuilegium, quo Leoni, tituli S. rucispresbytero cardinali, apostolice sedis legato, conceditur facultas ipsum in regem ungendi et coronandi.  277
    II.---Archiepiscopo Trinouitano.---Constituit etiam Trinouitanum archiepiscopum primatem totius Bulgarie et Blacie, mittitque illi priuilegium huiusmodi per dictum legatum. 280
    III.---B. archiepiscopo Trinouitano Bulgarorum et Blacorum primati.---Significat ei, quod episcopum Brandizuberensem fecit inungi. Mandat ut in posterum tam primas quam metropolitani episcopi et presbyteri ipsius prouincie recipiant unctionem, etc. 282
    Iu.---Instrumentum quo rex Bulgarie et Blacie imperium suum Ecclesie Romane subiicit. 287
    u.---Littere Basilii archiepiscopi Trinouitani.---Scribit quod cum se conferre uoluisset ad sedem apostolicam, Durachii impeditus ei fuit transitus; deinde reuocatus ab imperatore, mense Septembri, in festo Natiuitatis, pallio insignitus fuit. 288
    uI.---Littere Caloioannis Innocentio pape.---De eodem argumento ac in epistola superiori. 290
    uII.---Anastasio archiepiscopo Belesbudiensi.---Mittit ei pallium. 292
    uIII.---Illustri regi Bulgarorum et Blacorum.---Significat ei quod mandauit legato ut ipsum inungeret et regalia ei concederet. 292
    IX.---Archiepiscopo Trinouitanensi, totius Bulgarie et Blacie primati, et aliis archiepiscopis, episcopis, clero et populo in Bulgaria et Blacia constitutis.---Mittit ei pallium. 294
    X.---Forma qua pallium tradi debet archiepiscopis Belesbudiensi et Trinouitano. 294
    XI.---Forma iuramenti ab archiepiscopo Trinouitano prestiti. 295
     XII.---Caloioanni regi Bulgarorum et Blacorum illustri.---Mittit ei uexillum. 295
    XIII.---Archiepiscopis, episcopis, abbatibus, et aliis Ecclesiarum prelatis, et omnibus tam clericis quam laicis, in regno Hungarie constitutis.---Scribit eis super reductione Bulgarorum, et ut legatum bene tractent. 296
    XIu.---Archiepiscopis, episcopis, abbatibus, et aliis Ecclesiarum prelatis, et uniuerso clero, in Seruie prouincia constitutis.---De eodem argumento. 297
    Xu.---Eliensi episcopo, et. . . . . abbati S. Edmundi.---Ut mercatoribus Romanis super pecunia, ipsis a Rogerio de S. Edmundo debita, satisfieri curent.  298
    XuI.---Priori et fratribus Hospitalis de Thuregano.---Recipit eos sub protectione cum annuo censu unius aurei.  300
    XuII.---Episcopo Olorensi, abbatibus de Plana Silua, et S. Seueri.---Ut archiepiscopo Auxitano, morbo caduco laboranti, coadiutorem assignent.  300
    XuIII.---Nobili uiro. . . . . duci uenetorum, spiritum consilii sanioris.---Ipsum ac uenetos ad resipiscendum, et ad penitentiam agendam, propter facinus quod aduersus Iaderam commiserant hortatur.  301
    XIX.---Priorisse et monialibus de Ruesperra.---Recipit eas sub protectione.  302
    XX.---Episcopo Fesulano.---Ne obediat consulibus Florentinis, qui dictum episcopatum transferre in ciuitatem Florentinam ordinauerant, subasserto iure patronatus, quod rescindi mandat.  303
    XXI.---Priori S. Fridiani Lucanensis.---De eodem argumento.  304
    XXII.---Archipresbytero, et G. et R. magistris canonicis Lucanensibus.---In fauorem Noradi, subdiaconi, ne ipsum molestatione uexari sinant.  305
    XXIII.---Consulibus et populo Cameranensibus.---Ut recuperent et conseruent possessionem Romane Ecclesie in castro Cameranensi.  305
    XXIu.---Episcopo et capitulo Lunensibus.---Translationem episcopatus Lunensis ad Sarzanam auctoritate apostolica confirmat.  306
    XXu.---Abbati S. Stephani, et magistro Lanfranco, canonico Bononiensi.---De sententia, in causa quadam, que hic non declaratur, abroganda.  307
    XXuI.---N.---Ut inquiratur super priuilegiis et indulgentiis suspectis.  307
    XXuII.---Priori S. Stephani Fanensis.---Causam que inter ipsum et M. episcopum Fanensem super ecclesia S. Sthephani uertebatur, auctoritate apostolica dirimit.  308
    XXuIII.---R. de Geclewerds, G. de Driburg. et magistro T. rectori ecclesie de Lillesche.---Causam que inter abbatem et monachos de Melros et nobilem uirum Albanum uertebatur, diiudicandam ipsis committit.  309
    XXIX.---. . . . Cantuariensi archiepiscopo.---Respondet ei super appellationibus.  31
    XXX.---Decano et canonicis S. Crucis de Stampis.---Recipit eos sub protectione.  312
    XXXI.---Archiepiscopo et decano Rothomagensibus.---Ut fratribus Hierosolymitani Hospitalis iustitiam requisiti facere possint.  313
    XXXII.--- . . . Abbati de Corona, . . . . archidiacono Briocensi; et subdecano B. Petri, Pictauiensibus.---Ut ad monasterium S. Hilarii de Cella accedentes, illud reforment.  314
    XXXIII.---I. priori, et fratribus ecclesie S. Stephani Fanensis.---Recipit eos in protectione.  315
    XXXIu.---. . . . Cantuariensi archiepiscopo, episcopo Eliensi et. . . . abbati S. Edmundi.---Sententiam in causa ecclesie de Filebi latam confirmat.  316
    XXXu.---. . . Eliensi episcopo; . . . . abbati S. Edmundi; et. . . decano Cisterciensi.---Ut inquirant super priuilegia capitulo Eboracensi concessa.  316
    XXXuI.---Archiepiscopis, episcopis, abbatibus, comitibus, baronibus, et uniuerso clero et populo in Sicilia et Calabria constitutis.---G. tituli S. Adriani diaconum cardinalem, apostolice sedis legatum ad eos mittit, illumque eis commendat.  317
    XXXuII.---Abbati et monachis S. Iuliani, Hospitalariis cruciferis, et aliis clericis Ariminensis dieceseos.---Ut sententiam excommunicationis ab episcopo Ariminensi in hereticos latam obseruent.  319
    XXXuIII.---Sipontino archiepiscopo.---De quadam muliere, que marito impotente alium superinduxit; primo mortuo, secundus eam recusabat, licet ex ea prolem  haberet: papa mandat fieri non posse.  320
    XXXIX.---uenture Ariminensi episcopo, eiusque successoribus canonice substituendis, in perpetuum.---Recipit eum in protectione, et bona ipsius Ecclesie confirmat.  321
    XL.---Abbati et conuentui Case Dei.---De episcopatu in Ecclesia de Montepiloso restituendo. 321
    XLI.---. . . Archiepiscopo Rauennati.---Ut potestatem et consules Mutinenses ecclesiasticam libertatem in ciuitate Mutinensi uiolantes compescat  323
    XLII.---Archiepiscopis, et episcopis per Franciam constitutis.---De eodem argumento ac in epistola 164, 165, 166, libri uI. 325
    XLIII.---Petro de Maliano, rectori hospitalis de Pulchicauellis.  328
    XLIu.---Abbati Casemarii.---Commissio cognitionis cause inter reges Francorum et Anglie. 329
    XLu.---. . . . Coloniensi; . . . Treuerensi, et. . . . Senonensi archiepiscopis, et capitulo Remensi et eorum suffraganeis.---Ut sententiam excommunicationis ab episcopo Cameracensi in comitem Namurcensem aliosque latam obseruari faciant.  330
    XLuI.---Magistro Thome de Disce, canonico uuellensi.---Prebendam ipsi ab archiepisc. Eboracens. collatam auctoritate apostolica confirmat. 332
    XLuII.---. . . . Wadariensi, episcopo et. . . . abbati de Petis uesprimensis dieceseos.---Ut inquirant an episcopatus in Ecclesiis quibusdam Grecis regni Hungarie sit instituendus.  332
    XLuIII.---Abbati S. Auberti, et S. archidiacono et magistro Ren. canonico, Cameracensibus.---De eodem argumento ac in epistola 45.  333
    XLIX.---Regi Bohemorum illustri.---Conceditur ut possit in litteris rex nominari.  333
    L.---Archipresbytero et clericis plebis Aretine.---Lites inter ipsos et prepositum canonicosque Aretinos dirimit.  334
    LI.---Archiepiscopo Maguntino.---Aduersus Maguntinos, et de metropoli in Bohemia constituenda.  336
    LII.---Regi Bohemorum illustri.---Petitionem eius de erigenda in Bohemia metropolitana differt, et mandat ut archiepiscopi Maguntini consensum obtinere curet.  337
    LIII.---Canonicis, et ministerialibus Maguntinis spiritum consilii sanioris.---Multa super rebellione per eos facta aduersus Ecclesiam et archiepiscopum.  338
    LIu.---Illustri regi Bohemorum.---Priuilegia ipsi ab imperatoribus concessa, et ab Ottone nuper confirmata, auctoritate etiam apostolica confirmat.  339
    Lu.---. . . . Pragensi, et. . . Olomucensi episcopis, et. . . . . archidiacono de Behin.---Ut si quis Bohemorum regi damnum aliquod inferre tentauerit, censuris ecclesiasticis compescant.  339
    LuI.---Strigoniensi archiepiscopo.---De translatione prepositure cuiusdam.  340
    LuII.---Eidem---Ut coronet filium regis Hungarie cum ipse in terram sanctam ire proposuerit.  340
    LuIII.---Regi Hungarorum illustri.---Explicat mandatum quod iam emiserat super preposituris regni Hungarie.  340
    LIX.---Hug. abbati monasterii S. Augustini de Monte-Alto, eiusque fratribus tam presentibus quam futuris regularem uitam professis in perpetuum.---Recipit eos sub protectione, et enumerantur bona ad ipsos spectantia.  341
    LX.---. . . . Lincolniensi et. . . . Wigorniensi episcopis.---In fauorem canonici cuiusdam, ne eum ab archiepisc. Eboracens. molestari sinant.  342
    LXI.---Decano et capitulo capelle ducis in Diuione.---Ne a quoquam, nisi in duplici casu, excommunicari possint.  343
    LXII.---. . . . Archidiacono, . . . . . archipresbytero, et uniuerso capitulo Garganice Ecclesie.---Antiquas eorum Ecclesie consuetudines confirmat.  343
    LXIII.---Magistro et fratribus Hospitalis de Bekekeg---Recipit eos sub protectione.  344
    LXIu.---. . . Episcopo Mantuano.---Ut terras comitisse Mathildis in sua diecesi consistentes nomine pontificis recipiat.  344
    LXu.---. . . . Abbati et conuentui Silue Maioris---Recipit eos sub protectione.  344
    LXuI.---Abbati de Afflighem, et magistris R. persone Ecclesie de Tenis et Gileberto, canonico Traiectensi.---Ut  inquirant de W. Traiectensi decano, qui ex regulari uita ad secularem transierat.  344
    LXXuII.--- . . . . . Archiepiscopo Toletano et . . . . Burgensi, et . . . . Zamorensi episcopis.---Precipit ut B. natam regis Castelle, que a rege Legionensi recesserat, et beneficium absolutionis poscebat, absoluant.  345
    LXuIII.--- . . . . Episcopo, decano et . . . precentori Herefordensibus.---Ut inquirant de causa Ioannis, magistri hospitalis Eboracensis.  346
    LXIX.---Eisdem.---De eodem argumento.  347
    LXX.---Preposito, et canonicis S. Gereonis in Colonia.---Ut Ricc. scriptori pape, prebendam iuxta, mandatum apostolicum, confirment.  348
    LXXI.--- . . . . Abbati de Werden Coloniensis dieceseos, etc . . . . Runnensi , etc . . . Sancti Cuniberti prepositis Coloniensibus---Electionem episcopi Monasteriensis examinandam ipsis committit.  350
    LXXII.--- . . . . Zamorensi episcopo.---De casu quodam unius pueri petentis promoueri ad sacros ordines, cum fuerit in causa mortis unius.  353
    LXXIII.---Capitulo Sancte Cecilie.---Sententiam que in causa inter ipsos et archipresbyterum ecclesie S. Laurentii in Pusciola uertente, in ipsorum fauorem lata fuerat auctoritate apostolica confirmat.  353
    LXXIu.--- . . . . Electo Gradensi.---Epistola comminatoria quod consecrationem et pallii petitionem distulerat, et propter excessum uenetorum.  354
    LXXu.--- . . . . Abbati Cisterciensi et P. et R. monachis Fontis-Frigidi, apostolice sedis legatis.---Ut aduersus archiepiscopum Narbonensem, pluribus uitiis et accusationibus infamatum, inquirant.  355
    LXXuI.---Abbati Cisterciensi et monachis Fontis-Frigidi apostolice sedis legatis.---Ut procedant contra hereticos.  358
    LXXuII.---Scriptum est . . . Aquensi . . . Arelatensi . . . Narbonensi archiepiscopis, et suffraganeis eorum, et abbatibus, prioribus, decanis, archidiaconis, et aliis Ecclesiarum prelatis in eorum prouinciis constitutis.---De eodem argumento ac in epistola superiori. 360
    LXXuIII.---Archiepiscopo Narbonensi.---Priuatur abbatia Montis Aragoni que sibi prius commendata fuerat, propter incompatibilitatem.  360
    LXXIX.---Regi Francorum.---Ut assistat legatis apostolicis contra hereticos.  361
    LXXX.---Petro de Parisio, capellano supra pontem Lincolniensem.---Recipit eum sub protectione B. Petri, cum annuo censu unius bisantii.  362
    LXXXI.---Canonicis Cusentinis.---Ut permutationi ecclesie de Rotrano consensum prebeant.  363
    LXXXII.---Ciuibus Cusentinis.---De eodem argumento,  365
    LXXXIII.---Potestati et populo Asisinatibus.---De iuramento ipsorum standi mandatis sedis apostolice, et alia multa.  365
    LXXXIu.--- . . . . Ebredunensi archiepiscopo, et dilecto filio . . . abbati Boscaudunensi.---Ut de excessibus episcopi uenciensis diligenter inquirant.  366
    LXXXu.---Priori de Essebi, et magistro H. de Gilleuillis canonico Lincolniensi; et magistro A. de Wilna rectori ecclesie de Bareswuh, Lincolniensis dieceseos.---Ut in causa Agnetis mulieris, quam pater et nouerca in monasterium intruserant inuitam, procedatur.  368
    LXXXuI.---Priori de monachis Sancti Andree de Arce.---Recipit eos sub protectione, et enumerantur bona ad ipsos spectantia.  368
    LXXXuII.--- . . . Priori et monachis de Folkestan.---De argumento simili.  369
    LXXXuIII.--- . . . Priori et monachis monasterii Sancti Andree de Stokes.---De argumento simili.  370
    LXXXIX.--- . . . . Abbati de Salem.---De absolutione episcopi Constantiensis (XuII 370
    XC.---Episcopo et archidiacono Papiensibus.---Super collatione prebendarum quarumdam in Ecclesia Astensi.  371
    XCI.--- . . . . Abbati et conuentui Case Dei.---Terminum peremptorium assignat ad respondendum super facto Montispelosi.  373
    XCII.--- . . . . Archiepiscopo, et . . . preposito Sancte Marie de Albario, Ianuensibus.---Ut S. soceram N. de Camilla, matrimonium generi sui accusantem, compescant.  373
    XCIII.--- . . . . Compostellano, et . . . . Toletano archiepiscopis, . . . . Tirasonensi, et . . . . Colimbriensi episcopis.---Ut  natam regis Castelle inducant ad restituenda regi Legionensi oppida, que siue dotis titulo, siue donationis propter nuptias, ab ipso sibi assignata fuerant.  374
    XCIu.--- . . . . Archiepiscopo Compostellano; . . . . Zamorensi, et . . . . . Palentino episcopis.---Ut regem Legionensem resipiscentem absoluant  376
    XCu---Guidoni, magistro hospitalis Sancte Marie in Saxia, eiusque fratribus tam presentibus quam futuris, regularem uitam professis, in perpetuum.---Hospitale Sancte Marie in Saxia unit cum Montepessulano Sancti Spiritus, pro salute Romani pontificis et cardinalium; et multa priuilegia.  376
    XCuI.--- . . . . . Episcopo, et . . . . . preposito Uticensibus.---Litteras confirmationis super administratione quorumdam canonicorum Nemausens. obtentas irritat  380
    XCuII.--- . . . . Episcopo, et capitulo Laudunensibus.---Ut admittant ad sacerdotalem prebendam personam illam quam Hubaldus subdiaconus, Ecclesie Laudunensis canonicus, duxerit nominandam tempore uacationis, propter potestatem ipsi ab episcopo datam.  381
    XCuIII.---Capitulo uicentino.---Preposituram uicentinam Nicolao, subdiacono suo, auctoritate apostolica confert.  382
    XCIX.---Patauiensi episcopo.---Facultatem ipsi tribuit, cum electus fuisset in Aquilegensem patriarcham, suo arbitrio, uel ad istam metropolim, uel in Patauiensi sede remanendi.  383
    C.---I. episcopo Furconiensi---Donationem casalis S. Gusanii [al. Eusanii] episcopo Furconiensi, a Rogerio, rege Sicilie factam, auctoritate apostolica confirmat. Inseritur donationis instrumentum.  385
    CI.---Auenionensi, Tricastrinensi, et. . . Cauallicensi episcopis.---Ut sententiam interdicti aduersus prepositum et canonicos Sistaricenses, in causa, que inter ipsos et fratres Templi militie super oratorio quodam uertebatur, latam firmiter obseruari faciant.  386
    CII.---Nobili uiro, Ioanni Oddonis, consobrino nostro.---Montorii, alteriusque castri, cui Caminaras nomen, de urbanorum iudicum consilio, dominium tribuit. .--- 387
    CIII.---Nobili mulieri . . . . filie quondam iudicis Gallurensis.---Ut super matrimonio contrahendo consiliis Turritani archiepiscopi acquiescat.  389
    CIu.---Calaritano archiepiscopo.---De eodem argumento.  389
    Cu.---Episcopis et nobilibus uiris, liberis in Gallurensi existentibus iudicatu.---De eodem argumento. 390
    CuI.---Nobiliuiro . . . . iudici Calaritano.---De eodem argumento.  390
    CuII.---Archiepiscopo Turritano.---Cum Turritanus iudex et uxor eius quarto et quinto consanguinitatis gradu coniuncti essent, et graue alioqui scandalum ex diuortio immineret, presulis arbitrio causam committit.  390
    CuIII.---Archiepiscopis, episcopis, et aliis Ecclesiarum prelatis, per Sardiniam constitutis.---Ipsos archiepiscopo Turritano pro Romano pontifice laboranti ad uictum necessaria suppeditare iubet.  391
    CIX.---Pisano archiepiscopo.---Ut marchio Calaritanus iuret fidelitatem Romane Ecclesie, cum Sardinia sit iuris et proprietatis eiusdem Ecclesie.  391
    CX.---Archiepiscopo Turritano.---Quod non deferre debeat archiepiscopo Pisano, nisi fuerit in prouincia Turritana, licet habeat priuilegia a sede apostolica legationis et primatie in Sardinia.  392
    CXI.---Exemptarum Ecclesiarum prelatis in Sardinia constitutis.---Increpat quod seculare tribunal adeant.  392
    CXII.---Turritano archiepiscopo.---Facultatem tribuit ei perditos et dissolutos clericos corrigendi.  393
    CXIII.---Nobili uiro . . . . iudici Turritano.---Ne se intromittat in litibus clericorum, et ecclesiasticam libertatem impediat.  394
    CXIu.---Hildesemensi episcopo, et preposito Magdeburgensi.---De absolutione electi Mersenburgensis.  395
    CXu.---I. Furconensi episcopo, eiusdem successoribus canonice substituendis in perpetuum.---Recepit eum sub protectione, et enumerantur bona ad ipsius Ecclesiam spectantia.  396
    CXuI.---Capitulo Remensi.---Obiicit multa super electione archiepiscopi; et G. cardinalem, episcopum Prenestinum, modo ipse consenserit, ipse in archiepiscopum prouidit  398
    CXuII.---N . . . .---Causam inter G. de Cros archidiaconum  Claromontensem ex una, et capitulum Claromontense, Parentiumque, pape subdiaconum, ab altera parte, super Ecclesie Claromontensis decanatum, uertentem ipsi committit.  402
    CXuIII.---N . . . .---Ut priorem et monachos Dunelmenses ad exhibendam episcopo debitam obedientiam inducant.  405
    CXIX.---Assalito canonico.---Dispensatio pro defectu natalium.  405
    CXX.---N . . .---De eodem argumento. (uII Kal. Augusti. 406
    CXXI.---N . . . .---De ordinatione presbyterorum, tam Grecorum quam Latinorum, ab episcopis Grecis facta.  407
    CXXII.---N . . . . N . . . .---Sententiam, qua G. diacono, decima ipsi ab episcopo Ambianensi collata adiudicata fuit, contra I. de Canduetre, Nouiomensis dieceseos, quia eamdem decimam iniuste occuparat, latam, auctoritate apostolica confirmat, et mandat ut dictum G. ab omni molestatione tueantur, ablataque ei restitui faciant.  407
    CXXIII.---N . . . .---Roberto uaisliacensi diacono, omni beneficio ecclesiastico carenti prebendam in Ecclesia Suessionensi primo uacaturam assignat.  408
    CXXIu.---NN . . . .---Ut Rog. de Bisatiis a ciuibus Bisin. in rectorem, sed absque uiolentia, recipi procurent.  409
    CXXu.---NN . . . .---De eodem argumento ac in epistola 124.  410
    CXXuI.---H. Hungarie regi.---Summopere dolet quod in finibus Hungarie iniuriose impedisset cardinali legato transitum ad Bulgariam; monet eum de tali errore emendando, ne in ipsum animaduertere cogatur. 410
    CXXuII.---L. tituli Sancte Crucis presbytero cardinali, apostolice sedis legato.---Respondet querelis regis Hungarie.  413
    CXXuIII.---Illustri regi Hungarie.---De electione abbatis S. Egidii de Hungaria.  417
    CXXIX.--- . . . . . Illustri regi Sicilie.---Mittit G. tituli S. Adriani presbyterum cardinalem, ut ea tractet que sunt tractanda cum ipso rege et pacem componat.  419
    CXXX.---Nobili uiro, W. Caparoni, spiritum consilii sanioris.---De eodem argumento ac in epistola superiori.  419
    CXXXI.---L. regio protonotario.---De argumento simili.  420
    CXXXII.--- . . . . Lemouicensi episcopo.---Ut magistrum W. Brunater. in canonicum in Ecclesia Engolismen. recipi faciant.  421
    CXXXIII.---Nobili uiro, Riccardo, germano nostro.---Diuersas possessiones ipsi confirmat.  422
    CXXXIu.---Archiepiscopis et episcopis per Franciam constitutis.---Ipsos a sententia interdicti ab abbate . . . Casemarii, in negotio pacis inter reges Anglie et Francie, lata, immunes pronuntiat.  425
    CXXXu.---G. Sancti Adriani diacono cardinali, apostolice sedis legato.---De eodem argumento ac in epistola huiusce libri septimi 129.  425
    CXXXuI.---P. episcopo Panormitano electo.---Ipsum ad pacem comparandam hortatur.  426
    CXXXuII--- . . . ., illustri regi Hungarie.---Gratulatur quod legato transitum concesserit; hortatur ut eum benigne et honorifice tractet 427
    CXXXuIII.---Archidiacono Papiensi.---Ut in causa que inter Guillelmum de Tabiaco et abbatem de Clauat. Mediolanensis dieceseos uertebatur et ipsi commissa fuerat, procedere possit.  427
    CXXXIX.--- . . .,archiepiscopo Bremensi, et suffraganeis eius, abbatibus, prioribus, et aliis Ecclesiarum prelatis, in Bremensi prouincia constitutis.---Ut fideles ad se contra Liuonie barbaros crucesignandos inuitet.  428
    CXL.--- . . . . ., archiepiscopo Turritano.---Ut Ytochor de Thorum, qui acolytum sibi ignotum interemerat, absolui faciat.  430
    CXLI.---Eidem.---Ne debita que conuersa in usus ecclesie non probantur, soluere teneatur.  430
    CXLII.---Poponi, Patauiensi electo.---Plebes S. Agathe et de Stadeloit episcopali mense deputatos ipsi confirmat.  431
    CXLIII.---Eidem.---Ius patronatus ecclesie S. Marie Patauiensis ipsi confirmat.  431
    CXLIu.---Carolo canonico Aquilegensi---Recipit eum sub protectione.  431
     CXLu.---Herluino, Lethglennensi episcopo, eiusque successoribus canonice substituendis, in perpetuum.---Recipit eum sub protectione.  432
    CXLuI.---Ioanni presbytero rectori, et fratribus Hospitalis Riuicenerarii [al. Riuiceneratii.]---Recipit eos in protectionem sub annuo censuo.  433
    CXLuII.--- . . . . . Potestati et populo Ianuensibus.---Ut predatores munerum a Balduino missorum ad restituendam predam cogant.  433
    CXLuIII.---Mattheo et fratribus monasterii Sancte Marie de Botrano.---Commutationem locorum Floris et Botrani, inter ipsos ab una, et archiepiscopum capitulumque Cusentinos, ab altera parte, factam, auctoritate apostolica confirmat.   434
    CXLIX.---Mattheo abbati monasterii Sancte Marie de Botrano, eiusque fratribus tam presentibus quam futuris, regularem uitam professis in perpetuum.---Recipit ipsos sub protectione, et enumerantur bona ad ipsos spectantia.  439
    CL.---Clericis Sancti Petri in Magalona.---Rescribit eis quoties in Dominicum diem peruigilium incideret, Sabbato ieiunandum, atque pridie S. Matthie festa die ieiunii religionem seruandam.  442
    CLI.---. . . Episcopo Termulano, et. . . . abbati Sancti Ioannis in Lamis.---Querelas Fogitanorum aduersus Troianos et Troianum episcopum examinandas ipsis committit.  442
    CLII.---. . . . . . Littere Balduini imperatoris ad papam.---Significat ei quomodo Constantinopolitanum imperium occupatum sit a Latinis. 447
    CLIII.---Balduino, illustri Constantinopolitano imperatori.---Respondet epistole superiori.  454
    CLIu.---Episcopis, abbatibus, ceterisque cleris, in exercitu crucesignatorum apud Constantinopolim existentibus.---Gratulatur a Grecis ad Latinos traductum esse imperium, et de Grecorum circa fidem errore disserit.  455
    CLu.---Lundensi archiepiscopo.---Ut census Romane Ecclesie per regnum Dacie et Sueuie colligat.  461
    CLuI.---Eidem.---Ut uillicum, qui presbytero cum uxore sua turpiter agenti nasum absciderat ac linguam leserat, anathemate soluat sub certis conditionibus.  461
    CLuII.---Eidem.---Facultas reformandi Lundensem et Upsallensem Ecclesias.  462
    CLuIII.---Eidem.---Mittit ei pallium, Upsallensi archiepiscopo, eius quod incendio perierat loco, tradendum.  462
    CLIX.---Capitulo Strigoniensi.---uocat eos ad presentiam suam, ut de postulatione archiepiscopi Colocensis in archiepiscopum Strigoniensem sententiam audiant.  463
    CLX.---M. . . . , priori Sancte Marie Magdalene de uallefares.---Concedit ei ecclesiam ab Alexandro PP. fabricatam, et sub proprietate B. Petri relictam, sub annuo censu duarum librarum cere.  465
    CLXI.---. . . . . Episcopo, et capitulo Nouariensibus.---Concessionem prebende cuiusdam ab archiepiscopo Mediolanensi factam irritat.  465
    CLXII.---W. abbati monasterii Montis maioris eiusque fratribus, tam presentibus quam futuris, regularem uitam professis in perpetuum.---Recipit eos sub protectione, et enumerantur bona ad ipsos spectantia.  466
    CLXIII---Parmensi episcopo.---Compositionem inter abbatem Sancti Sixti et communitatem Cremonensem initam auctoritate apostolica confirmat.   470
    CLXIu.---Episcopis et abbatibus in exercitu Christiano apud Constantinopolim constitutis.---Ut in Ecclesiam a Grecis sacerdotes Latini constituantur, et rectorem faciant eligere.  471
    CLXu.---P. de Castronouo, et Rodulpho, monachis Fontis-Frigidi, apostolice sedis legatis.---Omissa sacerdotiorum prouisione, eam ad pontificem deuolutam declarat. (uIII Id. Decembr. 472
    CLXuI.---Archiepiscopo Arelatensi.---Ut episcopo Aurasicensi, graui atque incurabili morbo laboranti, socium et coadiutorem adiungat.  474
    CLXuII.---Uniuersis has litteras inspecturis.---Ne abbatisse Urbis, inconsulto papa uel eius uicario, immobilia uendere, alienare, et in feudum tradere, presumant.  475
    CLXuIII.---Archiepiscopo Cantuariensi, Eliensi et  Wigorniensi episcopis.---Commissio cause restitutionis dotis, per regem Anglorum uxori eius fratris regis predefuncti faciende.  476
    CLXIX.---Episcopo Eliensi.---Diuersis eius consultationibus respondet.  478
    CLXX.---Aniciensi episcopo.---Ut de facto P. cantoris, cum muliere quadam inquirat.  484
    CLXXI.---Regi Anglorum.---Ut reducat in gratiam Dublinensem archiepiscopum, et ei omnia ablata restituat, cum comminatione interdicti ubicunque permanserit.  484
    CLXXII.---Decano et capitulo Nigellensibus.---Mandat, quod Renelmo et Roberto canonicis prebendas omnino integrare non differant.  486
    CLXXIII.---Mediolanensi archiepiscopo, et suffraganeis eius.---Ut Placentinos tanquam excommunicatos faciant euitari.  487
    CLXXIu.---Abbatibus, prioribus et aliis Ecclesiarum presulis, per Lombardiam constitutis.---Ut episcopo Placentino exsulanti de censu apostolice sedi debito subueniant.  488
    CLXXu.---Episcopo Placentino.---Indulget, ut dum ab Ecclesia sua exsulat, tam uacantes quam uacaturas prebendas retinere possit.  488
    CLXXuI.---Nobili uiro Guidoni comiti.---Sententiam in causa, que inter ipsum et electam ac sorores monasterii de Rosan. uertebatur, latam, auctoritate apostolica confirmat.  489
    CLXXuII.---Episcopo Autonensi---Quod clerici uel laici per litteras protectionis a iurisdictione episcopi non subtrahuntur.  489
    CLXXuIII.---Paduano episcopo.---Ut monachos egressos ad claustra redire compellat.  490
    CLXXIX.---Odoni, episcopo Parisiensi.---De undecim prebendis ecclesie de Campellis uiginti duas creandi potestatem ipsi facit.  490
    CLXXX.---Priori et monachis de Lenton.---Recipit eos sub protectione, et enumerantur bona ad ipsos spectantia.  491
    CLXXXI.---Eisdem.---De eodem argumento.  492
    CLXXXII.---Londoniensi episcopo.---Dignitatem Ecclesie Londoniensis confirmat.  492
    CLXXXIII.---Archipresbytero Eduensi, . . . . priori S. Symphoriani, Eduensis dieceseos et magistro R. de Denceuoi, canonico Diuionensi, Lingonensis dieceseos.---Mandat eis ut sententiam in causa, que inter abbatem et monachos Clareuallenses ab una, et monachos S. Benigni Diuionensis ab altera parte uertebatur, latam, obseruari faciant. 493
    CLXXXIu.---Abbati monasterii S. uincentii Cenomanensis.---Monasterium S. uincentii Cenomanensis recipit sub protectione B. Petri, et enumerantur bona ad idem monasterium spectantia.  494
    CLXXXu.---Hugoni, S. Petri Cluniacensis.---Confirmat priuilegia que enumerantur, una cum eius pertinentiis.  497
    CLXXXuI.---Regi Francorum.---Ut compescat insolentiam Iudeorum in regno commorantium, et contra hereticos insurgat.  501
    CLXXXuII.---Episcopo et canonicis Feltrensibus.---Statutum de canonicis decem in ipsorum Ecclesia instituendis confirmat.  503
    CLXXXuIII.---Eisdem.---Priuilegia confirmat. 504
    CLXXXIX.---Illustri regi Armenie.---Ut satisfaciat de damnis per ipsum illatis fratribus militie Templi.  504
    CXC.---Ricardo, abbati Compendiensi.---Indulget usum mitre et annuli.  504
    CXCI.---Priori Camalduensi, et . . . magistro Gualando canonico Pisano---Super translatione episcopatus Fesulani.  505
    CXCII.---Olomucensi episcopo.---Scribit in fauorem P. qui ad sacerdotii ordinem, diaconatus gradu pretermisso, promotus fuerat. . 505
    CXCIII.---Cabilonensi episcopo, et . . .abbati Cluniacensi---Causam electionis abbatis S. Martini Trecensis examinandam ipsis committit.  506
    CXCIu.---Magistro Petro, presbytero de S. Columba.---Ne mancipia parochie sue Iudeis cohabitare sinat.  507
    CXCu.---Carnotensi episcopo.---Ut fideicommissariis decedentium uoluntatem non adimplentibus, ipse adimpleat.  507
    CXCuI.---Pisano archiepiscopo.---Causam de plebe Buianensi ipsi soli diiudicandam committit.  508
    CXCuII.---Decano, et capitulo Beluacensibus.---Ne,  quandiu ipsorum episcopus iuri parere uoluerit, aduersus eum a diuinis cessent.  508
    CXCuIII.---Beluacensi episcopo.---Commissio exactionis decimarum, etiam lanarum, agnorum, fructuum et feni.  509
    CXCIX.---Fratribus hospitalis S. Iacobi de Colle Bertanni.---Recipit eos in protectionem, sub annuo censu unius bisantii.  509
    CC.---Ferrariensi episcopo.---Ut uenetias adeat, et de consecrando electo Gradensi inquirat.  509
    CCI.---Balduini imperatoris ad papam.---Pactorum inter eum et uenetos initorum confirmationem postulat. 510
    CCII.---Ducis uenetorum ad papam.---Excusat se de excisa Iadera, et de expugnata Constantinopoli rationem reddit; exinde supplicat ut petitiones quas ei facit per nuntios benigne exaudiat. 511
    CCIII.---Episcopis et abbatibus, ceterisque clericis, apud Constantinopolim existentibus.---Letatur de reditu Ecclesie Constantinopolitane ad obedientiam apostolice sedis, et electionem patriarche ab ipsis factam decernens irritam, eumdem auctoritate apostolica eligit.  512
    CCIu.---B. illustri Constantinopolitano imperatori.---De confirmatione patriarche Constantinopolitano.  517
    CCu.---Instrumentum concordie inter comites Flandrie, etc., marchionem Montisferrati, et uenetos.  517
    CCuI.---Nobili uiro . . . . duci uenetorum.---Respondet ipsi petenti pactiones inter Francos et uenetos initas confirmari.  519
    CCuII.---Nobili uiro H. duci uenetorum.---Ipsius absolutionem confirmat.  521
    CCuIII.---B. illustri Constantinopolitano imperatori.---Pactiones, quoad diuisionem possessionum ecclesiasticarum, irritat. 521
    CCIX.---Capitulo uiuariensi.---De cessione facta ab eorum episcopo, et de noua electione facienda (XIII Kal. Februarii. 523
    CCX.---Fratri P. de Castronouo, apostolice sedis legato.---De patienter et acriter fungenda legatione.  525
    CCXI.---Abbati Cluniacensi.---Concedit ei facultatem, ut in abbatiis ad Cluniacense monasterium pertinentibus possit corrigere corrigenda, secundum Deum et S. Benedicti Regulam.  526
    CCXII.---Regi Francorum.---Super exstirpatione hereticorum.  526
    CCXIII.---Tornacensi episcopo.---Hortatur, et facultates tribuit, ut clericorum excessus compescat.--- 528
    CCXIu.---Eidem.---Facultas dedicationes ecclesiis impendendi, tam diebus Dominicis quam priuatis.  528
    CCXu.---N . . .---Committit causam, que inter fratres Hospitalis, Hierosolymitani, et abbatissam S. Marie Andegauensis, super domo eleemosynaria uertebatur.  528
    CCXuI.---Abrincensi episcopo, et . . . . del Montemorello, et de Lucerna abbatibus.---Causam, que inter priorem et canonicos Sancte Barbare ab una, et W. camerarium de Tankarwill. Rothomagensis dieceseos ab altera parte, super Mainerio de Monuill. uertebatur, examinandam ipsis committit.  529
    CCXuII.---Abbati Molismensi.---Super litteris confirmationis.  530
    CCXuIII.---Priori ac fratribus uallis-Caulium.---Recipit eos sub protectione B. Petri.  531
    CCXIX.---Episcopo Aquitani.---Litem quamdam, inter R. de Georgio, et R. mulierem de S. Germano, dirimit.  532
    CCXX.---Eliensi, . . . . Noruicensi, et . . . . de S. Asaph, episcopis.---Ut causam matrimonii inter filiam principis Insularum et principem Norwallie, uertentem terminent.  534
    CCXXI.---Priori monasterii B. Marie de Charitate, eiusque fratribus.---Confirmatio priuilegiorum, et enumeratio omnium ad eos pertinentium.  537
    CCXXII.---uercellensi episcopo.---Monet et rogat, ut patriarchatum Hierosolymitanum.  540
    CCXXIII.---P. tituli S. Marcelli presbytero cardinali, apostolice sedis legato.---Reprehendit eum, quod una cum S. tituli S. Praxedis presbytero cardinali, reliquerit terram sanctam, et Constantinopolim accesserit. Mandat  tamen ut, cum in urbe illa esset, omnia illic ordinet usque ad aduentum alterius legati, non omissa, interea, cura Hierosolymitanarum rerum.  541
    CCXXIu.---Uniuersis Christi fidelibus per Lombardiam constitutis.---Declarat quod excommunicati a sede apostolica non censeri debent absoluti, si littere eis a pontifice diriguntur cum salutationis alloquio.  542
    CCXXu.---Placentino, et . . . . Terdonensi episcopis.---Facultas absoluendi Placentinos.  542
    CCXXuI.---Littere Andree, gubernatoris Hungarie.---De translatione, archiepiscopi Colocensis ad archiepiscopatum Strigoniensem. 543
    CCXXuII.---De curia Dei, et . . . . De eleemosyna abbatibus, Aurelianensis et Carnotensis dieceseon, et cantori Aurelianensi---Causam, inter W. uicecomitem Benaici, et Eustachiam uxorem eius, uertentem, ipsis committit.  544
    CCXXuIII.---Potestati et populo Anconitano.---Ut intruso Maguntino resistant. 548
    CCXXIX.---Ordo coronationis Petri regis Aragonum.  550
    CCXXX.---Littere Caloioannis, regis Bulgarie ad papam.---Significat ei legati aduentum, a quo deinde recepit coronam, et aliqua dona ei mittit. 551
    CCXXXI.---Littere Basilii, Bulgarorum primatis, ad papam.---Significat ei se a cardinali legato fuisse sacra unctione munitum 553
    LIBER OCTAuUS.---Pontificatus anno uIII, Christi 1205.
    I.---De Lucedio et de Monte Thabor abbatibus, et nobilibus uiris, comiti Berthold et G. de Forniuall.---Causam que inter regem Armenie et comitem Tripolitanum super Antiochie principatu uertebatur, diiudicandam ipsis committit.  555
    II.---L. regi Armeniorum illustri.---De eodem argumento ac in epistola superiori.  557
    III.---Hetewardensi, et de Hegen. abbatibus, et preposito Gusmariensi, Padeburn. et Maguntin. dieceseon.---Causam electionis abbatisse Herrisiensis Ecclesie diiudicandam ipsis committit.  559
    Iu.---Priori et monachis Wintoniensis monasterii, tam presentibus quam futuris, in perpetuum.---Recipit eos sub protectione, et enumerantur bona ad ipsos spectantia  561
    u.---Cantuariensi archiepiscopo, et . . . . Eliensi, et . . . . Londiniensi episcopis.---Ut rex Anglie monachis Wintoniensibus liberam ad episcopi electionem procedendi facultatem permittat.  562
    uI.---Eliensi episcopo, abbati S. Edmundi, et . . . . decano Cicestrensi.---Ut archiepiscopo Eboracensi sententie excommunicationis, in ipsum, ob uiolentam in clericos manuum iniectionem, late, absolutionem impendant.  563
    uII.---Rothomagensi archiepiscopo, et . . . . Abricensi . . . . Lexouiensi . . . . Constantiensi, et . . . . Sagiensi episcopis.---Rescribitur, quod, super prestatione fidelitatis per eos regi Francie facienda, agant quod de iure et consuetudine solitum est.  564
    uIII.---Abbati de Bongar et preposito S. Arbogasti Argentinensis dieceseos, et custodi S. Thome Argentinensis.---Causam super Ecclesia de Westhusen diiudicat.  564
    IX.---Regi Aragonum.---Ut desistat a quibusdam molestationibus Ecclesie Helenensis. Adduntur multa, quibus dignoscitur eum astrictum esse ad seruandam fidelitatem Romane Ecclesie.  568
    X.---G. Remensi archiepiscopo, sancte Romane Ecclesie cardinali.---Imperat, ut in prouinciali concilio archidiaconos, et decanos, ad sacros suscipiendos ordines adigat.  569
    XI.---Eidem.---Ne aliquem abbatem regularem fideiubere sinat.  570
    XII.---C . . . . Remensi archiepiscopo, sancte Romane Ecclesie cardinali.---Facultas corrigendi corrigenda, in monasteriis prouincie Remensis.  570
    XIII.---G . . . . Remensi archiepiscopo, sancte Romane Ecclesie cardinali.---Ut concilii Lateranensis statuta, quoad uacantes Ecclesias et prebendas, sequatur.  571
    XIu.---G . . . . Remensi archiepiscopo, sancte Romane Ecclesie cardinali.---Ut alienationes a predecessoribus eius illicite factas reuocare possit.  571
    Xu.---G . . . . Remensi archiepiscopo, sancte Romane Ecclesie cardinali.---Ut concessiones predecessoribus illicite factas reuocare possit.  572
    XuI.---Pisano archiepiscopo---Super iuramento quodam de usuris non repetendis.  572
     XuII.---Episcopo, et dilectis filiis . . . . cantori, et . . . . archidiacono Dolensibus.---Ut W. presbytero, cui, preter uulnera inflicta, genitalia amputata fuerant, sacerdotale officium exsequendi licentiam tribuant, et aduersus tale facinus perpetrantes sententiam excommunicationis ferant  573
    XuIII.---Episcopo Urbeuetano.---Quod in causa matrimonii inter Iacobum, militem de Castro Plebis, et M. mulierem, non obstante decretati quadam Alexandri PP. cuius sensum hic declarat, procedere possit.  573
    XIX.---Thome, patriarche Constantinopolitano.---Agit de consecratione patriarche Constantinopolitani.  574
    XX.---Eidem Thome, patriarche Constantinopolitano.---Concedit facultatem absoluendi a censuris ob percussionem clerici, et inungendi imperatorem Constantinopolitanum.  576
    XXI.---Thome, patriarche Constantinopolitano.---Dat facultatem prouehendi ad ordines, et idoneos in ministerio preficiendi.  577
    XXII.---Thome, patriarche Constantinopolitano.---Ut de consilio prudentium uirorum statuere ualeat, prout uiderit expedire, de bonis Ecclesie sue, quin recursum super his habeat ad sedem apostolicam.  577
    XXIII.---Thome, patriarche Constantinopolitano.---Statuit quid sit agendum in electione patriarcharum Ecclesie Constantinopolitane.  577
    XXIu.---Thome, patriarche Constantinopolitano.---Permittit sacerdotiorum retentionem, et ut possit uti opera clericorum qui secum ad partes illas accessere.  578
    XXu.---Thome, patriarche Constantinopolitano.---Ne, ex eo quod ipse pontifex patriarcham elegit, Ecclesie Constantinopolitane iuribus derogetur.  578
    XXuI.---Gradensi, patriarche, et suffraganeis eius.---Certiorem eum reddit, a se decretum fuisse ne clerici, qui sunt apud patriarcham Constantinopolitanum, sacerdotia amittant.  579
    XXuII.---Priori, et capitulo Sancti Siluani de Leproso.---Recipit sub protectione beati Petri, et enumerantur bona ad eum spectantia.  580
    XXuIII.---Sancti Iuliani, et de Turpiniaco abbatibus, et magistro Bald . . . . canonico beati Martini Turonensis.---Causam magistri Petri de uico, super prebenda ipsi in Ecclesia Bituricensi concessa, definiendam ipsis committit.  580
    XXIX.---Nobili uiro, Mattheo de Argent.---Sententiam, in causa que inter ipsum et Ioannem de Zita, super terra quadam et molendino uertebatur, a G. tituli S. Marie in Porticu diacono cardinali, latam, confirmat.  582
    XXX.---Spoletano episcopo.---Sententiam aduersus ipsum, in causa que inter ipsum et syndicum Laterannesis Ecclesie super iure episcopali in Ecclesia de Scilianlatam, irritat.  585
    XXXI.---Abbati sancte Genouefe, et decano, et . . . cancellario Parisiensibus.---Causam inter comitissam Blesensem, et capitulum Ecclesie Carnotensis, super latronis captura uertentem, ipsis committit.  586
    XXXII.---Abbati monasterii sancti Petri Cabilonensis, eiusque fratribus tam presentibus quam futuris, regularem uitam professis in perpetuum.---Recipit eos sub protectione, et enumerur ant bona ad ipsos spectantia.  590
    XXXIII.---Wigorniensi episcopo, et abbati Cicestrensi, et decano Eboracensi.---Super ecclesia de Wdehord ne poti episcopi Albanensis assignanda.  591
    XXXIu.---Eliensi episcopo, et archidiacono de Cantabruge, et priori de Barneta Eliensis dieceseos.---Causam matrimonialem ipsis committit.  593
    XXXu.---Dolensi episcopo, et . . . . de Sauigneio, et . . . . de Ardena abbatibus.---Causam electionis episcopi Baiocensis ipsis committit.  594
    XXXuI.---Duci Andree, regni Hungarie gubernatori.---Respondet litteris ipsius, et Ladislaum regem puerum. pupillum et nepotem suum, ipsi commendat.  595
    XXXuII.---Eidem.---Ut pecuniam quam defunctus rex quibusdam reliquerat, erogandam curet.  596
    XXXuIII.---Eidem.---Ut redditus quos regi, regineque matri ipsius promiserat, persoluat.  596
    XXXIX.---Eidem, et uniuersis principibus in regno constitutis eodem.---Ita pueri regis curam eos gerere monet, ut regias possessiones nulla ratione abalienare  audeant.  597
    XL.---Archiepiscopis, episcopis, abbatibus, prepositis, ceterisque prelatis, atque principibus, clero, et uniuerso populo regni Hungarie.---Fidem regi seruare omnino iubet.  597
    XLI.---Colocensi archiepiscopo, et . . . . episcopo Waradiensi.---Ladislai regis ac regine familie molestiam exhibentes compescendi prouinciam iniungit.  597
    XLII.---Suffraganeis Ecclesie Colocensis.---In fide pueri regis permanere imperat.  598
    XLIII.---M. abbatisse, et sororibus de Gandersheim.---Priuilegia ipsis ab Agapito PP. II. et Ioanne PP. XIII concessa, renouat et confirmat.   598
    XLIu.---Pigauiensi, Corbeiensi, et . . . . de Lapide S. Michelis abbatibus, Mersenburgensis, Paderburnensis, et Halberstadensis dieceseon.---Dat eis prouinciam inquirendi de subiectione monasterii de Gandersheim Ecclesie Hildesemensi.  603
    XLu.---. . . Atrebatensi episcopo. . . abbati sancti Bertini Morinensis dieceseos; et S. de uallibus, canonico Laudunensi.---Causam electionis episcopi Ambianensis examinandam ipsis committit.  605
    XLuI.---. . . Colocensi archiepiscopo.---De episcopatu quodam, qui hic dicitur in terra filiorum Be oknese, ad deuotionem apostolice sedis reducendo.  610
    XLuII.---Priori et canonicis Sancti Petri Turgarcan.---Ecclesias de Ttihebi et de Wetorp [al. de Duthorpe], ipsis adiudicat  611
    XLuIII.---W. domino de Guirchia.---Recipit sub protectione beati Petri cum annuo censu unius bisantii.  616
    XLIX.---Alferade mulieri.---Ecclesiam ab ipsa fundatam sub protectione recipit.  616
    L.---. . . Regi Castelle.---Ipsum ob Iudeos ac Sarracenos in honore habitos increpat.  616
    LI.---Archiepiscopo Gnesnensi.---Consulenti an dispensare posset super matrimonio in sexto consanguinitatis gradu per ignorantiam contracto, respondet, dissimulari posse.  618
    LII.---Archiepiscopo Senonensi.---Indulgetur quod uisitet prouinciam Senonensem et corrigat corrigenda.  618
    LIII.--- . . . . Terdonensi episcopo, et Bono Ioanni, subdiacono nostro, canonico uercellensi.---Dat eis prouinciam inquirendi de episcopatu Alexandrino.  619
    LIu.---Uniuersis abbatibus, prioribus, et aliis Burgensi ecclesie diecesana lege subiectis.---Ut ad synodum semel in anno accedere non recusent.  622
    Lu.---Constantinopolitano imperatori.---Transmittit ad Grecos B. tituli sancte Susanne presbyterum cardinalem, apostolice sedis a latere legatum, illumque imperatori commendat.  622
    LuI.---Archiepiscopis, episcopis, et uniuersis prelatis, in imperio Constantinopolitano constitutis.---Mandat ut legatum sedis apostolice benigne recipiant et honorifice pertractent, eiusque statuta obseruent. 624
    LuII.---Marchioni Montis Ferrati.---Ut Romanam Ecclesiam diligat et honoret. 624
    LuIII.---Littere marchionis Montis-Ferrati.---De suo erga Ecclesiam Romanam amore et obsequio oratorem ad papam mittit, et eum de rebus apud Constantinopolim gestis certiorem facit. 624
    LIX.---. . . . Abbati et conuentui Case Dei.---De episcopatu in ciuitate Montispilosi instituendo.  624
    LX.---Wigoriensi episcopo, et . . . . abbati Cicestrensi, et . . . decano Eboracensi.---De eodem argumento ac in epistola huiusce libri octaui 33.  625
    LXI.---. . . Episcopo. . . decano et magistro H. canonico Hildesemensibus.---De prebenda in Ecclesia S. Willehaldi Bremen. Danieli clerico assignanda.  626
    LXII.---B. tituli Sancte Susanne presbytero cardinali, apostolice sedis legato.---Indulgetur quod, nisi patriarcha Constantinopolitanus in Ecclesia Constantinopolitana idoneos uiros assumat, ipse uiros litteratos et honestos instituat in dicta Ecclesia, prout uiderit expedire.  628
    LXIII.---Uniuerso clero, et populo in Christiano exertitu apud Constantinopolim constituto.---Mandat, ut super terre sancte recuperatione imperatori Constantinopolitano tribuant auxilium et consilium. 629
    LXIu.---Patriarche, et uniuerso clero Constantinopolitano.---Statuit, quod uniuersi prelati conuentualium Ecclesiarum apud Constantinopolim positarum, cum Ecclesiam  Constantinopolitanam uacare contigerit, in ecclesia S. Sophie conueniant ad tractandum de electione. 629
    LXu.---. . . Magistro et fratribus domus hospitalis Sancti Rainerii.---Ipsorum Hospitale in ius et proprietatem B. Petri recipit.  629
    LXuI.---. . . . Sauarico, Bathoniensi et Gladstoniensi episcopo.---Ordinationem Ecclesie Gladstoniensis a iudicibus delegatis factam confirmat.   630
    LXuII.---. . . Episcopo Matisconensi, et. . . abbati de Balma Bizuntinensis dieceseos.---Ut P. monachum, sancti Benigni Diuionensis ministrum, quo administrante Ecclesia ista dilapidata fuerat, ad prelaturam euehi non sinant.  632
    LXuIII.---Archidiacono, et abbati Sancti Faustini Maioris, Brixiensibus.---Scribit in fauorem monialium S. Petri de Ripa Brixien. ne uitalis Humazolus ipsas super usuris molestare possit.  633
    LXIX.---. . . Archiepiscopo Remensi, sancte Romane Ecclesie cardinali, apostolice sedis legato, et suffraganeis eius.---Ut inducat tam clericos quam laicos, ut accedant ad imperatorem Constantinopolitanum pro subsidio terre sancte, et ad expugnandos barbaros. 634
    LXX.---Uniuersis archiepiscopis, et aliis in Francia.---Mandat, ut de singulis ordinibus uiros moribus et scientia commendatos mittant ad partes Grecie, pro firmanda inibi fide Christiana.  636
    LXXI.---Magistris et scholaribus Parisiensibus.---Ut in Greciam accedant pro studio reformando unde exordium habuit. 637
    LXXII.---Capitulo Suessionensi.---Scribitur quod, cum presentia episcopi Suessionensis sit in Grecia necessaria pro recuperatione terre sancte, absentiam eius sustineant humiliter et deuote 638
    LXXIII.---Uniuersis abbatibus, prioribus, et aliis religiosis personis, ad quas littere iste peruenerint.---Ut P monacho, ab imperatore Constantinopolitano ad sedem apostolicam misso, in uictualibus prouideant. 639
    LXXIu.---Archiepiscopo Tuamensi, episcopo Migdensi et . . . Abbati Renanensi.---Ut supra questione uertente inter canonicos S. Marie de Luiuid et H. de Say militem statuant quod iustum fuerit.  659
    LXXu.---Guidoni, Remensi archiepiscopo, sancte Romane Ecclesie cardinali, eiusque successoribus canonice substituendis, in perpetuum.---Confirmatio priuilegiorum ipsius, inter que precipuum illud recensetur, ut solus Francorum reges inungere ac coronare possit.  640
    LXXuI.---. . . Arelatensi archiepiscopo, et. . . . uallis Magne, et. . . . Sancti Willelmi abbatibus, Agathensis et Louensis dieceseon.---Ut Agathensem episcopum ab Ecclesia remoueant, et alium eligant.  642
    LXXuII.---. . . Mindensi, et. . . . uerdensi episcopis, et. . . abbati uerdensi.---Ut archiepiscopo Magdeburgensi beneficium absolutionis impendant, et de quibusdam aliis referant, et rescribant  644
    LXXuIII.---. . . Pigauiensi, et. . . sancti Aegidii de Brunswic abbatibus, Halberstadensis et Mersenburgensis dieceseon, et . . decano Mersenburgensi.---Causam A. clerici, de prebenda in Ecclesia Mersenburgensi ipsi olim ab archiepiscopo Remensi, tunc apostolice sedis legato, concessa, ipsis committit.  645
    LXXIX.---Archiepiscopo Pisano---Ut absoluat iudicem Carolitanum a iuramento sibi prestito, iniungens ipsi ut non differat Ecclesie Romane iurare. 647
    LXXX.---I. archipresbytero Perusino.---Decernit ipsum non teneri quidquid a legato sedis apostolice decretum fuerit in Ecclesia Perusina, contra priuilegia per apostolicam sedem concessa.  647
    LXXXI.---. . . Patriarche Aquilegensi.---Mandat, ut per episcopum Patauiensem inquiri faciat contra plebanum de Gonew de crimine apostasie accusatum.  648
    LXXXII---. . . De Heisterbach, et. . . de Rumersdorp abbatibus, et. . . decano Bunnensi, Coloniensis dieceseos---Mandat ut inquirant si inter duos comites possit pax reformari per matrimonium inter partes, licet in certo affinitatis gradu se attingant.  649
    LXXXIII.---. . . Patriarche Aquilegensi, et. . . abbati de Nouo-Castro.---Mandat ut moneant ducem Sueuie, ut nullum tribuat auxilium episcopo Wormaciensi excommunicato.  650
    LXXXIu.---Eisdem.---Ut ducem Sueuie, nisi infra tempus resipiscat, sacris interdicant.  653
    LXXXu.---Uniuerso populo uiterbiensi, spiritum consilii sanioris.---Ut insurgant aduersus quosdam Patarenos, nec eis prestent auxilium, consilium, uel fauorem.
     LXXXuI.---Clericis Sancte Agathes.---Reducuntur ad percipiendam quamdam pensionem annuam in ecclesia S. Saluatoris, et condemnatur presbyter ad solutionem eiusdem pensionis.  657
    LXXXuII.---G. . . maiori archidiacono, et magistro R. penitentiario S. uictoris Parisiensis, et magistro R. de Corzon, Nouiomensi canonico, Parisiis commoranti.---Mandat ut episcopum Tullensem absoluant uinculo excommunicationis, et causam inter dictum episcopum et archidiaconum Tullensem terminent.  659
    LXXXuIII.---Andree, domino Hungarie.---Excusationem affert, cur ei pro postulato Colocensi archiepiscopo in Strigoniensem archiepiscopum morem non gerat, aliumque eligi iubet.  661
    LXXXIX.---Priori, et fratribus hospitalis Sancte Trinitatis de uernolio.---Recipit eos sub protectione, cum annuo censu unius oboli aurei.  662
    XC.---S. Maguntinensi archiepiscopo.---Super consecratione episcopi Argentinensis.  662
    XCI.---Consulibus et populo Montis Pessulani.---Ut non impediant constructionem oratorii Sancti Spiritus, epistola comminatoria.  664
    XCII.---P. regi Aragonie.---Ipsi et successoribus eius concedit ut per archiepiscopum Tarraconensem apud Cesaraugustam coronentur.  665
    XCIII.---Eidem.---Pollicetur quod, si obtineat insulam Maioricarum, instituetur in ea sedes episcopalis. 666
    XCIu.---Eidem.---Concedit ei facultatem possidendi licite quidquid de terra hereticorum poterit acquirere. 666
    XCu.---Archiepiscopis, episcopis et prelatis per terram Aragonem constitutis.---Mandat ut regi in expellendis impiis auxilio consilioque presto sint. 666
    XCuI.---Fratribus de Calatraua, et de uelez.---Mandat ut regi Aragonie aduersus Sarracenos opitulentur.  666
    XCuII.---. . . Cisterciensi abbati, P. de Castronouo, et magistro R. apostolice sedis legatis.---Ut concedant regi Aragonum in feudum Castrum Scure,  ab hereticis recuperatum per eumdem regem, cum annuo censu ad eorum libitum.  667
    XCuIII.---Cenadiensi episcopo et abbati de Stekedor Cisterciensis ordinis.---Ut recipiant purgationem ab episcopo Quinquecclesiensi super accusatione incestus.  667
    XCIX.---S. Bathoniensi et Gladstoniensi episcopo.---Conceditur dilatio transfretandi.  668
    C.---B. magistro, et fratribus Sancti Iuliani de Perario, tam presentibus quam futuris, regularem uitam professis in perpetuum.---Recipit eos sub protectione beati Petri, sub annuo censu unius marapetini.  668
    CI.---Uniuersis archiepiscopis et prelatis, in Hierosolymitana prouincia constitutis.---Ut legatum sedis apostolice missum ad regnum Hierosolymitanum recipiant humiliter ac deuote 669
    CII.---. . . Patriarche Hierosolymitano, apostolice sedis legato.---Facultas, ut absolutionis beneficium impertiri possit uniuersis transfretantibus, quocunque modo et a quocunque fuerint excommunicati.  670
    CIII.---Eidem.---Ut clerici cum ipso transfretantes fructus prebendarum ad triennium percipere possint.  670
    CIu.---Conuentui Wintoniensi et abbatibus, prioribus, et uniuerso clero Wintoniensi dieceseos.---Electionem precentoris Lincolniensis in episcopum Wintoniensem confirmat.  671
    Cu.---. . . uiterbiensi, et. . . Urbeuetano episcopis.---Ut aduersus Patarenos permissam sibi auctoritatem exerceant. uiterbium adeant, electosque consules magistratu submoueant.  673
    CuI.---Narbonensi archiepiscopo.---Mandat ut se apostolico conspectui sistat, iisque se purget que obiecta essent.  674
    CuII.---Andree duci, gubernatori regni Hungarie.---Excusationem affert cur eius postulatis de Papembergensi episcopatu non annuat. 675
    CuIII.---. . . Preposito. . . decano et capitulo Ecclesie Halberstadensis, prelatis et uniuerso clero, in Halberstadensi diecesi constitutis et omnibus fidelibus Halberstadensis Ecclesie.---Significat eis quod episcopus Halberstadensis absolutus est a uinculo excommunicationis, et mandat ut ei debitam reuerentiam et honorem impendant.  676
    CIX.---Wirseburgensi, et. . . in Husdorp prepositis, et. . . . decano Sancte Marie in Herfordia Maguntin dieceseos.---Ut  magistrum Martinum de prebenda, ipsi in Ecclesia Mindensi per sedem apostolicam collata, pacifica faciant possessione gaudere.  676
    CX.---. . . Archiepiscopo, et. . . Sancti Remigii, et Sancti Ioannis abbatibus Senonensibus.---Ut ab H. diacono Senonensi recipiant resignationem beneficii cuiusdam, non obstante quod episcopus diecesanus beneficium illud post mortem dicti diaconi promiserat.  678
    CXI.---. . . Preposito. . . decano, et. . . scholastico Biturien. Coloniensis dieceseos.---Ut E. de Hard. moneant et inducant, ac etiam per censuram ecclesiasticam cogant, ut G. mulierem, uxorem suam, recipiat, non obstante iuramento illicito per coniuges facto, quod deinceps alter alterum non requirat.  678
    CXII.---Senonensi archiepiscopo, et. . . abbati Sancti Mariani. et magistro R. de Corzon.---Ut de accusatione, quam O. dux Burgundie, super matrimonio consanguinee cuiusdam sue cum comite Niuernensi, uelut ipsi in quarto consanguinitatis gradu sese contingerent, intendebat, inquirant, et ad sedem apostolicam referant.  679
    CXIII.---. . Regine Francorum.---Litteris et legatione merentem permulcet.  680
    CXIu.---Archiepiscopo Armachano, episcopo Dunensi, et . . . . . abbati de Ines Dunensis dieceseos.---Ut H. de Lasci, si iniuste bellum mouerit aduersus Ioannem de Curci, occupata restituat.  681
    CXu.---R. quondam Tolosano episcopo.---Concedit, ut, licet resignauerit administrationem Ecclesie Tolosane, ualeat, sine preiudicio alterius, episcopale officium exercere.  682
    CXuI.---Abbati Cisterciensi, R. et P. monachis Fontis-Frigidi, apostolice sedis legatis.---Ut Mascaronem a prepositura Tolosana amoueant.  683
    CXuII.---Bertrando, Agennensi episcopo, eiusque successoribus canonice substituendis in perpetuum.---Recipit illum sub protectione beati Petri, et confirmat priuilegia ei a rege Anglorum concessa.  684
    CXuIII.---B. Tranensi archiepiscopo, apostolice sedis legato.---Dispensationem cum Bartholomeo, diacono, ignorante utrum inferiores ordines recepisset, confirmat et mandat ut minores ordines ei conferantur ad cautelam.  686
    CXIX.---Littere Leonis, regis Armenorum ad papam.---Significat pape, quod pax reformata est inter ipsum ac Templarios et quedam alia. 687
    CXX.---Littera missa per catholicum Armenorum, ad Innocentium papam tertium.---De eodem argumento et super quibusdam aliis. 692
    CXXI.---Archiepiscopo Senonensi, et . . . . . Parisiensi episcopo.---Ut Iudeorum insolentiam compescant.  694
    CXXII.---Instrumentum.---Quo Guillelmus marchio, filius marchionis Pelauicini, spondet se pariturum mandatis pape.  695
    CXXIII.---Instrumentum.---Quo idem marchio, ad obtinendam absolutionem, arcem Landasiam episcopo Mutinensi tradit in ius proprietarium, et de eadem inuestituram accipit.  696
    CXXIu.---Mutinensi, et Reginensi episcopis.---Quod ipsi in absoluendo Willelmo Pelauicini fecerant, ratum esse iubet.  696
    CXXu.---N . . . . ---Ut Philippum regem Francie ad subueniendum terre sancte inducant. 698
    CXXuI.---Petro, tituli Sancti Marcelli apostolice sedis legato, presbytero cardinali.---Reprehendit legatum, deseruisse terram sanctam, etc.  699
    CXXuII.---A. illustri regi Hungarie.---Ut ea, que G. clerico episcopi Portuensis, ablata fuerant, ipsi restituere faciat.  702
    CXXuIII.---Abbati et conuentui Albarensibus.---Electionem Andree, prepositi S. Nicolai de Corneto, in abbatem S. Augustini de Monte-Albo, confirmare eis precipit 703
    CXXIX.---Caloioanni, regi Bulgarorum et Blachorum.---Ut faciat pacem cum Latinis, et liberet imperatorem Constantinopolitanum quem tenet captiuum. 705
    CXXX.---Uniuersis Christi fidelibus ad succursum terre sancte uolentibus Constantinopolim proficisci.---Ut pontificem de ipsorum proposito certiorem reddant.  706
    CXXXI.---Littere Henrici, fratris imperatoris.---Significat ei quod Balduinus imperator captus fuit a Bulgaris, ac nuntios mittit.  706
    CXXXII.---Henrico fratri Constantinopolitani imperatoris.---Ut pacem stabiliat et firmet cum rege Bulgarorum. 710
     CXXXIII.---Marchioni Montisferrati.---Ut defendat et tueatur subiugatum Constantinopolitanum imperium, donec papa fuerit melius instructus, an id iniuria fuerit factum. 710
    CXXXIu.---M . . . uxori nobilis uiri, B. marchionis Montisferrati, quondam Constantinopolitane imperatrici.---Gratulatur quod, Grecorum ritibus abiectis, Latinos amplexa esset. 714
    CXXXu.---B. tituli Sancte. Susanne, presbytero cardinali, apostolice sedis legato.---Ut quasdam ordinationes, in Ecclesia Constantinopolitana iuxta pactiones factas, confirmet. 715
    CXXXuI.---Patriarche Constantinopolitano.---Ut Henricum, clericum, in canonicum Ecclesie S. Sophie recipi faciat.  715
    CXXXuII.---Frederico, preposito Clarholtensi.---Dispensatio pro defectu natalium, ad suscipiendas dignitates. 715
    CXXXuIII.---Maguntino archiepiscopo.---Ut electo Argentinensi consecrationis munus impendat; quod si facere distulerit, committitur archiepiscopo Senonensi.  716
    CXXXIX.---Preposito et capitulo Striconiensi.---Archiepiscopum Colocensem ipsis in archiepiscopum preficit.  717
    CXL.---Capitulo Colocensi.---Nullum ipsorum iuribus, ex translatione archiepiscopi, damnum inferri declarat.  720
    CXLI.---Henrico et uitali Collisuaconi, canonicis Beneuentanis.---Ut quemdam, quem sedes apostolica declarauit esse legitimum, ipsi etiam legitimum reputent, et in causa super hereditate illius uertente procedant iuxta tenorem litterarum apostolicarum.  721
    CXLII.---P. episcopo Wintoniensi.---Ut in monasteriis et Ecclesiis diecesana lege sibi subiectis corrigat que fuerint corrigenda.  722
    CXLIII.---Eidem.---Ut illicite alienata reuocare possit.  722
    CXLIu.---Eidem.---Ut archidiaconos et decanos, etc., ad suscipiendos ordines compellere possit.  722
    CXLu.---Eidem.---Ut eos qui personatus adipiscuntur, ad instituendos uicarios, qui uelint et possint personaliter deseruire, cogat.  723
    CXLuI.---Eidem.---Ut clericorum excessus corrigat.  723
    CXLuII.---Eidem.---Ut filios sacerdotum amoueat.  724
    CXLuIII.---Eidem.---Ut beneficiorum alternationem impediat.  724
    CXLIX.---Eidem.---Londoniensi, et . . . . . Wigorniensi episcopis, et decano Cicestrensi.---Ut innouata in Ecclesia Wintoniensi ad debitum statum reuocent.  724
    CL.---Archiepiscopo, et . . . . . decano, et . . . . . archidiacono Bituricensibus.---Ut, si archiepiscopus Burdegalensis cedere noluerit regimini pastorali, ipsi eum amoueant eumdem, et iniungant capitulo, ut personam aliam idoneam in pastorem eligant.  725
    CLI.---Eidem.---Indulget ei ut seruos suos, et Ecclesie sue clericos, a uiolenta manuum iniectione possit absoluere.  726
    CLII.---B. archidiacono uiennensi, subdiacono nostro.---Ipsi in uiuariensem episcopum electo potestatem facit alia beneficia ecclesiastica, preter archidiaconatum uiennensem, retinendi.  727
    CLIII.---T. patriarche Constantinopolitano.---Mandat, ut electum Patracensem consecrare, eumque pallii honore insignire, non differat.  727
    CLIu.---Roffensi, et . . . Londoniensi episcopis, et . . . priori Sancti Albani Londoniensis dieceseos.---Committit eis causam super ecclesia de Fauersham inter abbatem S. Augustini, et archidiaconum, Cantuarienses, uertentem.  729
    CLu.---Roffensi, et . . . Londoniensi episcopis, et . . . priori Sancti Albani Londoniensis dieceseos.---De eodem argumento, et ut archidiaconum Cantuariensem ad restaurationem altaris cuiusdam cogant.  734
    CLuI.---Florentino episcopo.---Ut canonicos, in causa que inter episcopum et capitulum uolterranos uertebatur, testes recipiat.  734
    CLuII.---Ferrariensi episcopo, et . . . . . abbati de Columba, et . . . . . archidiacono ueronensi.---Ut certam regulam statuant monasterio de Castanasio.  735
    CLuIII.---Basiliensi episcopo, et . . . abbati de Salem.---Ut ad monasterium Augiense accedentes, personam  idoneam in abbatem eligi procurent.  738
    CLIX.---C. presbytero cardinali, et clericis Sancti Laurentii in Lucina.---Confirmatur quedam compositio inter ipsos.  739
    CLX.---Abbati el conuentui Sancti Petri de Cultura Cenomanen.---Pensiones omnes facte uel promisse per R. quondam abbatem irritantur.  740
    CLXI.---Sancti Albani Lincolniensis, et . . . de Radinges Saresberiensis dieceseon abbatibus, et . . decano Sancti Pauli Londoniensis.---Ut testes audiant super causa electi Cantuariensis.  740
    CLXII.---Episcopo Florentino.---Ut reintegret feudum quibusdam nobilibus qui pro Ecclesia steterunt temporibus schismatis.  742
    CLXIII.---Londinensi, et . . . Eliensi episcopis, et . . abbati Sancti Edmundi, Norwicensis dieceseos.---Ut in causa que inter archidiaconum Cantuariensem ex una, et abbatem monachosque S. Augustini Cantuariensis ab altera parte, super possessione custodie Ecclesie de Middleton, uertebatur, testes audiant.  743
    CLXIu.---Episcopo, et . . . decano Lincolniensibus.---Ut cum G. filio Petri, iustitiario Anglie, super uoto peregrinationis ad triennium dispensare possint.  745
    CLXu.---Abbati uallis-Umbrose, et magistro Gualando, subdiacono nostro, canonico Pisano.---De translatione Fesulane sedis in locum idoneum  747
    CLXuI.---Illustri regi Anglie.---Ne moniales S. Trinitatis de Cadomo in ius ad laicos iudices uocari patiatur.  747
    CLXuII.---Hamelino, abbati uindocinensis monasterii, eiusque successoribus regulariter substituendis, in perpetuum.---Recipit eum sub protectione beati Petri, cum annuo censu duodecim solidorum, et enumerantur bona ad eum spectantia.  747
    CLXuIII.---Episcopo uercellensi.---Ut matrimonium inter Opizonem Lancaueclam et Rufunam soluat, pro eo quod dictus O. furiosus erat.  751
    CLXIX.---Patriarche Ierosolymitano.---Dispensatio uisitandi Limina SS. apostolorum etiam per nuntios.  751
    CLXX.---Eidem.---Ut tempus quadriennii legationis sue, computetur a die qua Ecclesia ipsi commissa eum receperit.  752
    CLXXI.---Eidem.---Ut in quauis prouincia pallio uti possit.  752
    CLXXII.---Eidem.---Ut eos qui cum ipso traiicere uellent ab excommunicationis uinculo absoluere possit.  752
    CLXXIII.---Eidem.---Pecuniam ipsi destinat.  753
    CLXXIu.---Electo Coloniensi.---Ut que prius habuerat beneficia biennio retinere possit. 
    CLXXu.---Eidem.---Ut si eum suffraganei sacris episcopalibus initiare negligant, alios ad id episcopos conuocare possit.  753
    CLXXuI.---Scabinis, et uniuerso populo Coloniensi.---Confirmantur libertates antique.  754
    CLXXuII.---Capitulo et clero Coloniensi.---Confirmatio electi Coloniensis. 754
    CLXXuIII.---Uniuersis prelatis per Angliam.---Ut Petri denarium, qui cum fide quidem colligebatur in Anglia, sed ministrorum dolo non integer ad Romanum pontificem perueniebat, annis singulis exigendum, sibique sine ulla fraude deferendum curent. 754
    CLXXIX.---Petro, Wintoniensi episcopo.---Ut, inconsulto Romano pontifice, excommunicari non possit.  754
    CLXXX.---. . . Archiepiscopo, et . . . B. cellerario Turonensibus.---Causam inter I . . de Meduan. et E . . . mulierem nobiles uertentem ipsis committit.  755
    CLXXXI.---Rainerio, thesaurario Nimocensi.---Thesaurariam Ecclesie Nimocensis ei confirmat.  756
    CLXXXII.--- . . . Cantori, et Sigiberto, et M. de Sancto Quintino, canonicis Nouiomensibus.---Causam inter A. clericum Nouiomensem, et A de Maisnilio militem, uertentem. ipsis committit.  756
    CLXXXIII.---Patriarche Aquilegensi.---Ut Ecclesiam Tridentinam, in pastoris absentia, aduersus comitem Tyrolensem protegat ac tueatur.  758
    CLXXXIu.---Eidem.---Facultas coniungendi episcopatus Aemonensem et Iustinopolitanum.  759
     CLXXXu.---Ric. decano Sarisberiensi.---Dispensatio super defectu natalium, ad obtinenda beneficia.  759
    CLXXXuI.---Archipresbytero, et canonicis Sancti Petri.---Obseruantiam statutorum canonicos S. Petri respicientium inculcat.  760
    CLXXXuII.---Archiepiscopis, episcopis, abbatibus, prioribus, et aliis Ecclesiarum prelatis ad quos littere iste peruenerint.---Quod irritatur electio decani Saresberiensis ob defectum electionis, non ob defectum persone.  761
    CLXXXuIII.---G. decano Suessionensi . . . cantori Remensi, et Siluanectensi succentori.---Causam obedientie inter episcopum Meldensem, et monasterium Resbacense uertentem ipsis committit.  762
    CLXXXIX.---Episcopo Brixiensi.---Diuersis consultationibus eius respondet. 765
    CXC.---Clero et populo per Firmanam diecesim constitutis.---Ut ipsorum episcopo electo obedientiam impendant. 767
    CXCI.---Firmano electo, eiusque successoribus canonice substituendis in perpetuum.---Immunitates ac priuilegia ipsi successoribusque eius elargitur 767
    CXCII.---Regis Danorum ad papam.---uarias contra Waldemarum, Sleuicensem episcopum, ei proponit querelas, et rogat ut prouideat ne a Waldemaro Dania turbetur. 768
    CXCIII.---Illustri regi Danie.---Hortatur eum ad clementiam erga Waldemarum, et rogat, ut securo conductu ualeat deduci ad Hungarorum regem, et deinde promittit se eius regni quieti consulturum.  771
    CXCIu.---Lundensi archiepiscopo.---Ut uisitet prouinciam Lundensem et corrigenda corrigat.  773
    CXCu.---Eidem.---Respondet ipsius consultationi super casu quodam matrimoniali.  773
    CXCuI.---Eidem.---Confirmat quasdam institutiones ab ipso factas.  774
    CXCuII.---Eidem.---Ut in ciuitate quam ad cultum fidei redegerit, episcopum ordinare possit.  775
    CXCuIII.---Eidem.---Ut institutio ab ipso super statu monachorum nigri ordinis facta obseruetur.  775
    CXCIX.---Abbati de Bardeslera, et . . . . . priori Sancti Sepulcri, et . . . . . decano Wigorniensis dieceseos---Ut in causa,  procedatur, nisi actor fuerit effectus familiaris iudicis.  776
    CC.---uercellensi episcopo, . . . . . abbati de Tileto, etc. presbytero Alberto Mantuano.---Qualiter et quomodo procedere debuerint aduersus Nouariensem, et Yporiensem episcopos. Agitur etiam de cessione episcoporum Astensis et ueronensis.  777
    CCI.---Wigorniensi episcopo.---Quod, excepto die Natiuitatis Dominice, sufficit sacerdoti uram missam celebrare.  781
    CCII.---Decano Sancti Thome Crispeiacensis, Siluanectensis dieceseos, et Gerindo de Crech. Suessionensi, et M. Gir. de Sancto Dionysio Nouiomensi, canonicis.---Causam, inter episcopum Meldensem et abbatissam Iotrensem uertentem, ipsis committit.  781
    CCIII.---Toletano archiepiscopo, et . . . . . . episcopo Zamorensi.---Ut Castelle et Legionensem reges Hierosolymitani hospitalis fratribus quedam oppida possessionesque restituere compellant.  782
    CCIu.---Abbati, et fratribus Eueshamensis cenobii.---Causam, inter ipsum et episcopum Wigorniensem, super iurisdictione uertentem definit.  784
    CCu.---Eliensi, et . . Roffensi episcopis; et magistro B. Londoniensi.---De eodem argumento.  788
    CCuI.---Eisdem.---De eodem argumento  789
    CCuII.---Roffensi episcopo.---Ut perseueret in regimine et cessionem non querat.  790
    CCuIII.---Priori Sancti uictoris Parisiensis . . . Symoni succentori Siluanectensi, et magistro S. de Languet, theologo Parisius commoranti.---Causam inter abbatissam de Footel, et abbatem Sancti Dionysii in Francia uertentem ipsis committit.  791
    CCIX.---I. sancte Marie in uia Lata diacono cardinali, apostolice sedis legato.---Regem Anglie ab inferendis decano Sarisberiensi aliisque iniuriis reuocare  iubet.  792
    CCX.---Priori Sancti uictoris Parisiensis, Symoni succentori Siluanectensi, et magistro S. de Languet, theologo Parisius commoranti.---De eodem argumento ac in epistola 45 lib. u.  793
    CCXI.---Fidelibus nostris et populo Radicofanensibus.---Facultas eligendi consules. 795
    CCXII.---N. decano, et capitulo Cenomanensibus.---Causam inter ipsos et capitulum Sancti Petri de Curia, de interdicto, ab episcopo uel capitulo Cenomanensi lato, obseruando definit.  796
    CCXIII.---Canonicis Sancti Petri de Curia Cenomanensis.---De eodem argumento.  797
    CCXIu.---Nidrosiensi archiepiscopo, eiusque successoribus canonice substituendis, in perpetuum. Confirmat ei priuilegia et concessiones antiquas.  798
    CCXu.---Eidem.---Facultas absoluendi excommunicatos pro uiolentia manuum in clericos iniectione.  800
    CCXuI.---Eidem.---Ne quis, nisi facta ab eo potestate in eius metropoli episcopos consecrare possit.  800
    LIBER NONUS.---Pontificatus anno IX, Christi 1265.
    I.---Calaritano episcopo.---Quod non querat cessionem, et scribuntur ea propter que episcopus cogitur renuntiare, et cedere episcopatum.  801
    II.---Archiepiscopis Toletano et Compostellano.---Mandat ut controuersias, quas Castellanus et Legionensis reges de quibusdam oppidis exercebant, componere studeant. 810
    III.---. . . Bracarensi archiepiscopo.---Consultanti respondetur quod uigilie apostolorum ieiunantur, et alia dubia certificantur.  810
    Iu.---. . . Bracarensi archiepiscopo.---Quod percussio clericorum, in satisfactione iniurie illate aliis, secundum morem patrie, inhibita sit.  812
    u.---Nidrosiensi archiepiscopo.---Consultanti respondetur quad non est uerus baptismus nisi per aquam et sacerdotem fiat.  812
    uI.---Nidrosiensi archiepiscopo.---Quod inhibeat sacerdotibus suis arma ferre et incedere habitu laicali.  813
    uI.---. . . Potestati, et consilio Florentino.---Quod euitent hereticos et persistant in fide.  813
    uIII.---Consulibus et populo Pratensibus.---Ob expulsos de suis finibus hereticos commendatur.  815
    IX.---. . . Decano de Etton, et. . . priori de Aqua-Bella Maurianensis dieceseos.---Quod procedant in causa Maurianensi.  815
    X.---Maurianensi episcopo.---Ut gageriam quamdam retinere possit.  815
    XI.---Lundensi archiepiscopo.---Quod seruos iniicientes manus in clericos, mittat absoluendos ad seruum seruorum, nisi fecerint, ut se subtrahant obsequio dominorum.  816
    XII.---. . . Archiepiscopo Turonensi.---Ut tradat sepulture ecclesiastice corpus iuuencule que ex ponte precipitauit se, non sponte, sed casu, fugiens ut se liberaret a manibus eorum qui inhonesto] fine eam persequebantur.  816
    XIII.---. . . Archiepiscopo, et O archidiacono, Ianuensibus---Quod dotem faciant assignari uiro, cui dos potest credi, cum creditum sit corpus uxoris.  817
    XIu.---Episcopo Bambergensi---Datur terminus ueniendi ad recipiendam absolutionem. 818
    Xu---Instrumentum, quo Echembertus, Pabembergensis episcopus, promissam domino pape fidelitatem et obedientiam seruaturum chirographo obtestatur. 818
    XuI.---. . Turonensi archiepiscopo. . . magistro, et fratribus hospitalis Sancti Spiritus in Saxia.---Adiungitur hospitali eorum fundum de Fonte Moron.  818
    XuII.---. . . Abbati Sancte Columbe Senonensis.---Concedit ei facultatem percipiendi decimas ex laboribus terre parochiarum suarum.  819
    XuIII.---. . . Potestati, et consilio Fauentino.---Quod excludant pauperes de Lugduno et Patarenos de patria et ciuitate eorum.  819
    XIX.---. . . Sancti Proculi, et. . . Sancti Stephani abbatibus Bononiensibus.---Quod hereticos Pauperes dicitos per districtionem ecclesiasticam compescant.  820
    XX.---Florentino episcopo.---Quod inducat et cogat commune Pisanum, ne quedam iura marchionis Masse que tenetur ab Ecclesia, occupet.  821
     XXI.---Archiepiscopo Pisano.---De eodem argumento. 822
    XXII.---A. preposito in archiepiscopum Magdeburgensem electo.---Confirmatur electio, et preficitur in pastorem.  822
    XXIII.---. . . Abbati Sancti uictoris Parisiensis. . . decano Suessionensi, et magistro R. de Corzon, canonico Nouiomensi.---Causam electionis episcopi Trecensis ipsis committit.  823
    XXIu.---Abbati et capitulo Castellionis.---Licite in causa necessaria etiam per religiosos iuratur.  825
    XXu.---. . . Priori et conuentui Glastoniensibus.---Quod si non esset bene prouisum Ecclesie eorum, prosequantur ius suum apud Curiam.  827
    XXuI.---I. Sancte Marie in uia Lata diacono cardinali, apostolice sedis legato.---Quod det licentiam priori et conuentui Glastoniensibus eligendi abbatem.  828
    XXuII.---. . . Arelatensi archiepiscopo.---Ut delinquentibus prefigat competentem terminum, ad prosequendas appellationes, quas solummodo pro persistendo in ipsorum nequitiis in elusionem ecclesiastice discipline interponunt.  829
    XXuIII.---Patriarche Hierosolymitano apostolice sedis legato.---Quod confirmet pactionem inter regem Cypri, et comitem H. tunc regni Hierosolymitani dominum.  829
    XXIX.---Aurelianensi episcopo.---Ut, inspecta ueritate, R. subdiacono solum clericatus officium exercere permittat, quia uim ui repellendo laicum percusserat.  830
    XXX.---. . . Compostellano archiepiscopo.---Consultanti respondetur quod idem iudicium est in canonicis regularibus sicut in monachis in aduocationibus.  831
    XXXI.---Eidem.---Confirmatur sententia lata in causa uertente inter Templarios et Ecclesiam Compostellanam.  832
    XXXII.---. . . Zamorensi et Salamantino episcopis.---Quod ad soluendum uota Ecclesie Compostellane mensura antiqua obseruetur certo modo.  832
    XXXIII.---Auriensi episcopo.---Consultanti, quod super ultimis uoluntatibus canonicorum obseruetur Lateranense concilium. et in aliis dubiis, respondetur.  833
    XXXIu.---. . . Priori et conuentui Cantuariensibus.---Quod ueniant ad examen audituri, an prouisio archiepiscopi eorum, prout protendunt, fuerit mala.  834
    XXXu.---Suffraganeis Cantuariensis ecclesie.---Super eodem.  839
    XXXuI.---. . . Regi Anglorum---Super eodem.  839
    XXXuII.---. . . Episcopo Roffensi, et. . . abbati Sancti Augustini Cantuariensis.---Super eodem.  839
    XXXuIII.---. . . Scholastico Hildesemensi, et. . . custodi, et scholastico Mindensibus.---Quod cognoscant certo modo de electione abbatisse Herisiensis.  840
    XXXIX.---P. episcopo Portuensi.---Datur facultas testandi.  843
    XL.--- . . . Archidiacono . . . cancellario, et . . . decano Sancti Germani Autissiodorensis, Parisiensibus.---Ut ea que sententialiter definita fuerant in causa inter Gualterium de Picerel, pro se ipso, et Hugonem de Feuerniaco, prodecano de Alueoli, super ecclesia de Beauilla, faciant obseruari.  844
    XLI.--- . . uercellensi episcopo . . . abbati de Tilieto, et presbytero Alberto Mantuano.---Qualiter et quando prelatus debeat procedere ad puniendos excessus subditorum. 848
    XLII.--- . . . Halberstadensi episcopo.---Consultanti respondetur quod monachus mouens campanam qua corruente interfectus est puer, possit in monasterio ad altiores ordines promoueri.  848
    XLIII.--- . . . Episcopo Florentino.---Quod non eximuntur ab obedientia sua subdiaconi Ecclesie Romane qui assecuti sunt beneficium propter quod debeant sibi obedientiam.  849
    XLIu.--- . . . Abbati et conuentui Pultariensibus.---Innouatur eis priuilegium antiquum.  850
    XLu.---Nobili uiro . . . marchioni Namurcensi, et uniuersis Christi fidelibus, uolentibus cum eodem ad succursum terre sancte Constantinopolim proficisci.---Quod uadant Constantinopolim.  854
     XLuI.--- . . . Brixinensi . . . Frisingensi, et Tergestino episcopis.---Quod causam inter ecclesias Salseburgensem et Gurcensem uideant, et inducant partes ad concordiam.  855
    XLuII.--- . . . Episcopo Dertusensi.---Quod restituat ecclesias de Alchezar episcopo Oscensi.  858
    XLuIII.--- . . . Deest inscriptio.---Super eodem.  860
    XLIX.--- . . . Deest inscriptio.---Quod sententiam interdicti contra occupatorem ecclesie de Almodeuar ab episcopo Oscensi latam faciat firmiter obseruari.  860
    L.---Magistro, et fratribus militie Templi in Italia constitutis.---Quod preceptores militie Templi pro domibus suis agere et defendere possunt; nec obstat eis religio, uel quod ignota sit eorum origo.  861
    LI.--- . . . Deest inscriptio.---Quod absoluat episcopum Tullensem ab excommunicatione.  861
    LII.--- . . . Patriarche Hierosolymitano, apostolice sedis legato, et canonicis Dominici sepulcri.---Datur terminus presentandi se apostolico conspectui super Tyrensi et Patracensi archiepiscopatibus.  863
    LIII.---Patriarche Antiocheno.---Relaxatur offensa quam incurrit non uisitando limina apostolorum.  864
    LIu.---Ferrariensi episcopo.---Quod, I. promotum usque ad sacerdotium, qui non fuerat baptizatus, cum sit baptizatus, promoueat ad ordines et sacerdotium.  864
    Lu.--- . . . Archidiacono, et . . penitentiali Sancti uictoris Parisiensis et magistro R. de Corzon, canonico Nouiomensi.---Ut ad obsolutionem episcopi Tullensis, sub certa forma procedant.  866
    LuI.--- . . . Episcopo Maurianensi, et preposito Ulciensi, et . . . decano Heltonensi, Taurinensis et Maurianensis dieceseon.---Quod dimittant feudum Iauen monasterio Clusin.  868
    LuII.---Archiepiscopo et archidiacono Senonensibus.---Ut moneant episcopum, et canonicos Lingonenses, ad assignandam T. canonico Lingonensi prebendam, quam de mandato pape G. episcopus quondam Lingonensis eidem assignauerat.  869
    LuIII.--- . . . Abbati, et conuentui de Cupro Cisterciensis ordinis.---Confirmantur quedam bona eis data.  870
    LIX.--- . . Lyubicensi . . . Racebergensi, et Querinensi episcopis.---Quod presbytero, quo inscio sedente puer infirmus obiit, dent penitentiam ad cautelam.  871
    LX.---Salzeburgensi archiepiscopo, et abbati Salzeburgensis dieceseos, et decano Gurcensi.---Causam de matrimonio regis Bohemie, usque ad calculum definitiue sententie eis committit; mandat ut, cum fuerit sufficienter instructa, ad eius examen remittant.  872
    LXI.---Comiti Niuernensi, et uxori eius.---Conceditur eis, ut illi, qui sciebant ipsos esse coniunctos quarto consanguinitatis gradu, et in contractu matrimonii non dixerunt, si accusare uoluerint, non audiantur. 873
    LXII.--- . . . Priori et conuentui Dunelmensibus.---Potest religiosus zelo sanctioris uite ad religionem transire strictiorem, petita prius licentia prelati sui, licet non obtenta, etiamsi primum monasterium sit ita priuilegiatum, quod de illo ad aliud etiam arctius transiri non possit  874
    LXIII.---Archiepiscopo Pisano.---Quod iudicem Calaritanum absoluat a iuramento.  875
    LXIu.--- . . . Decano et capitulo Stendaliensibus.---Confirmantur quedam bona.  882
    LXu.--- . . . Episcopo uercellensi.---Quod oblationem per sororem comitis Montisferrati, de castro Montis-Belli factam monasterio de Rocha, ubi censum quadraginta librarum instituit Romane Ecclesie, accipiat.  882
    LXuI.---Abbati Cisterciensi, P. de Castro-Nouo, fratri R. apostolice sedis legatis.---Mandat ne archiepiscopum Narbonensem ob ea crimina de quibus conuictus esset, molestia afficiant, cui iam penitentie agende tempus tribuit.  883
    LXuII.--- . . . Abbati Sancti Rufi, eiusque fratribus tam presentibus quam futuris regularem uitam professis in perpetuum.---Recipiuntur sub protectione beati Petri.  885
    LXuIII.---Helene dominice Gallurensi.---Mittitur consobrinus pape ad matrimonium cum ea consummandum.   888
    LXIX.--- . . .Decano, et . . . subdecano Pictauiensibus, et . . . decano Asianensi Pictauiensis dieceseos.---Nullas esse declarat litteras quas C. Rufus super pretentionibus suis contra capitulum Xanctonense subreptitie reportauerat.  889
    LXX.--- . . . Episcopo Halberstadensi.---Consultanti respondetur quod primum matrimonium, alio secuto, certo modo tenet et ualidum est.  890
    LXXI.---Nobili uiro, R. comiti Fundan.---Quod conuentionem quam faciet cum Terracinensibus gratam habebit.  891
    LXXII.--- . . . uercellensi episcopo.---Quod litteras impetratas super iis que concernunt forum seculare, decernat irritas.  892
    LXXIII.---Capitulo Sancti Aredii.---Quod conferant decanatum ipsius Ecclesie P. clerico.  892
    LXXIu.---Illustri regi Hungarie.---Quod, si germanus coniugis sue fuerit litterature competentis et etatis, ad preces suas ipsum in archiepiscopum Colocensem confirmabit.  893
    LXXu.--- . . . Strigoniensi archiepiscopo, et . . . episcopo Agriensi.---Quod dispensent in matrimonio contracto inter comitem Palatinum et uxorem suam.  894
    LXXuI.---Archiepiscopis, episcopis, et aliis ecclesiarum prelatis et principibus per Hungariam constitutis.---Quod proli regis Hungarie faciant sacramentum fidelitatis.  895
    LXXuII.---Archiepiscopis, episcopis, abbatibus et aliis ecclesiarum prelatis, ad quos littere iste peruenerint.---Quod aliquos Templarios redeuntes ab inuio ad uiam absoluant.  895
    LXXuIII.--- . . . Episcopo, et clero Placentin.---Quod paratus est papa recipere sacramentum a consulibus Placentin. pro deuotione Ecclesie.  896
    LXXIX.---B. Turritano archiepiscopo.---Quod inquirat an quinto gradu se contingant H. et filia iudicis Arborensis.  897
    LXXX.---I. Sancte Marie in uia Lata diacono cardinali, apostolice sedis legato.---Quod inquirat de statu prioratus de Bomin.  897
    LXXXI.---Angele fundatrici et fratribus ecclesie Sancte Marie Montis de Gardia.---Recipiuntur sub protectione beati Petri.  898
    LXXXII.---Clero et populo Alexandrinis.---De unione Alexandrine et Aquensis ecclesiarum.  898
    LXXXIII.---Clero et populo Aquensibus.---Super eodem.  901
    LXXXIu.---Priori S. Andree, et eius fratribus.---Recipiuntur sub protectione beati Petri. 901
    LXXXu.--- . . . Abbati, et capitulo ecclesie de Dinant. Leodiensis dieceseos.---Quod conferant D. clerico beneficium.  901
    LXXXuI.--- . . . Episcopo, et . . . decano, et . . . cancellario Londoniensibus.---Quod non sinant molestari E. mulierem.  902
    LXXXuII.---Priori, et conuentui Sancti Portiani Claromontensis dieceseos.---Ut Ecclesiam de Baiec. Durando clerico conferre ulterius non differant.  902
    LXXXuIII.--- . . . Episcopo Claromontensi, et . . . abbati Mauziacensi, et . . . magistro Simoni archipresbytero de Hermenco, Claromontensis dieceseos.---Mandat eis, ut que sententialiter ab eo definita sunt in causa inter priorem Montis-Ferrandi, et procuratorem Hospitalariorum, Claromontensis dieceseos, faciant obseruari.  903
    LXXXIX.---B. episcopo Papiensi, eiusque successoribus canonice substituendis.---Confirmantur priuilegia et statuta ipsius Ecclesie.  905
    XC.---Capitulo Cumano.---Quod recipiant B. subdiaconum pape in canonicum.  908
    XCI.--- . . . Pampilonensi episcopo, et P. de Castro-Nouo, et fratri R. monachis Montis-Frigidi, apostolice sedis legatis.---Quod audiant causam in causa matrimoniali inter regem Aragonum et M. natam G. de Montepessulano.  908
    XCII.---Aquensi capitulo.---Confirmantur uniuerse ecclesie ad ipsos pertinentes.  909
    XCIII.---Littere archipresbyteri Mediolanensis, et uicecomitis.---Qualiter commissa eis super pace facienda inter Alexandrinam et Aquensem ciuitates exsecuti sint. 909
    XCIu.---P. potestati et populo Alexandrinis.---Super eodem.  911
     XCu.---Uniuerso clero Alexandrino.---Super eodem.  911
    XCuI.---Adolpho quondam Coloniensi archiepiscopo.---Quod desinat mala facere et ad Ecclesiam reuertatur.  911
    XCuII.---Alberto preposito in archiepiscopum Magdeburgensem electo.---Quod nuntium apostolicum benigne tractet.  913
    XCuIII.---B. Papiensi episcopo.---Committitur dispositioni sue monasterium Sancte Marie et Sancti Bartholomei.  913
    XCIX.--- . . . Sabinensi episcopo.---Reponitur ad eumdem statum defendendi iura Ecclesie quem habuit predecessor.  914
    C.---P. tituli Sancti Marcelli, et B. tituli Sancte Susanne, presbyteris cardinalibus, apostolice sedis legatis.---Quod moneant patriarcham Constantinopolitanum, quod non recipiat uenetos in canonicos Sancte Sophie, sed alios, dummodo boni sint.  914
    CI.---P. illustri regi Aragonum.---Quod possint coronari reges Aragonum per archiepiscopum Tarraconensem. 915
    CII.---Eidem.---Quod bona hereticorum, quos exterminabit, sint ad usum suum.  915
    CIII.---P. de Castro-Nouo, et R. monachis Fontis-Frigidi, apostolice sedis legatis.---Ut assignent castrum de Scura regi Aragonum, pro hereticis exstirpandis.  916
    CIu.--- . . . Antissiodorensi episcopo.---Quod decernat super quodam matrimonio O. mulieris.  916
    Cu.--- . . . Preposito et capitulo Sancti Petri de Ronais---Quod recipiant Walterum clericum in canonicum.  918
    CuI.---M. abbatisse monasterii sanctorum Innocentii et Anastasii in Gandersheim, eiusque sororibus regulariter substituendis.---Recipiuntur sub protectione.  919
    CuII.--- . . . De Helwatheshusen, et . . . de Herwetheshusen, abbatibus, et . . . decano Paderburnensi.---Declaratur quod in prescriptione centum annorum contra Ecclesiam Romanam tempora schismatum deducuntur.  921
    CuIII.---Eisdem.---Quod super adiudicatione subiectionis monasterii de Gandersheim Ecclesie Hildesemensi procedant certo modo.  922
    CIX.--- . . . Episcopo Placentino.---Quod in causa inter Rauennatenses et Fauentinos uertente recipiat certum testium numerum.  924
    CX.---W. Niuernensi episcopo, et H. archidiacono Bituricensi.---Causam W. Burgensis cuiusdam de Charitate, de heresi suspecti, ipsis committit.  926
    CXI.--- . . . Episcopo, et magistro Guidoni, archidiacono Lemouicensibus et . . . abbati Buliensi, Lemouicensis dieceseos.---Causam inter abbatem conuentumque Mauziacenses ab una, et Templarios de Torreta ab altera parte, super decimis terrarum de Sancolt uertentem ipsis committit.  928
    CXII.---Hugoni Sancti Genculfi Tullensis, et W. Liberdunensis ecclesie, et Lamberto Lincien. Tullensis dieceseos canonicis.---Causam inter G. presbyterum ab una, et abbatem Sancti Leonis Tullensis ab altera parte, super exspoliatione beneficii da Nais uertentem, ipsis committit.  930
    CXIII.--- . . . Cenadiensi episcopo, et . . . abbati de Cikedor.---Quod episcopum Quinquecclesiensem, delatum falso crimine, protegant et defendant.  931
    CXIu.--- . . . Cumano episcopo.---Quod possessiones suas illicite alienatas reuocet.  934
    CXu.---Odoni abbati monasterii Sancti uedasti Atrebatensis, eiusque fratribus tam presentibus quam futuris regularem uitam professis in perpetuum.---Confirmantur bona et statuta dicti monasterii.  934
    CXuI.--- . . . . Abbati et capitulo Sancti uedasti Atrebatensis.---Super eodem.  938
    CXuII.--- . . . . Preposito et capitulo Lensensibus.---Quod prouideant P. clerico de beneficio.  939
    CXuIII.--- . . . . Abbati Sancti Bartholomei, et Gosberto, et Drogoni de Cordolio, canonicis Nouiomensibus.---Quod faciant S. clericum frui possessione pacifica ecclesie de Fraitoi.  939
    CXIX.---Uniuersis abbatibus in generali Cisterciensi capitulo congregatis.---Quod orent pro eo.  940
    CXX.---Cellerario, et M. Asino, et R. canonicis Spirensibus.---Quod sententiam latam super electione quadam  per confratres eorum, si iusta est, faciant obseruari.  942
    CXXI.--- . . . . Magistro et fratribus hospitalis de Nouo-Castro de Driencort.---Recipiuntur bona eorum sub protectione.  944
    CXXII.---Decano et capitulo Laudunensibus.---Confirmatio statutorum Ecclesie Laudunensis. 944
    CXXIII.--- . . . Episcopo Laudunensi.---Ut magistro Alberico in Ecclesia Laudunensi prebendas conferat.  944
    CXXIu.--- . . . . Decano et capitulo Laudunensibus.---Ut, si exoriantur controuersie inter capitulum et episcopum super consuetudinibus Ecclesie, testes possint producere canonicos ipsos.  945
    CXXu.---Cesaraugustano episcopo.---Quod tollat statutum factum quod, nisi omnes canonici consenserint, nullus possit recipi in canonicum, uel intelligatur omnes, id est maior pars.  945
    CXXuI.---Gualtero clerico, B. imperatoris Constantinopolitani illustris, preposito ecclesie Sancte Marie, que Grece Ypanimnitos, et latine Misericordia nuncupatur.---Confirmatur sibi prepositura.  946
    CXXuII.---Lamberto, presbytero, capellano B. Constantinopolitani imperatoris illustris preposito Sancti Michelis Constantinopolitani.---Confirmatur simile.  946
    CXXuIII.---Absaloni presbytero.---Prepositura in ecclesia Beate Marie de Scota apud Constantinopolim, sicut eam iuste possidet et quiete, auctoritate apostolica ei confirmatur.  946
    CXXIX.---Gualtero de Curtraco.---Confirmatur institutio sua.  946
    CXXX.---Patriarche Constantinopolitano.---Quod non teneatur obseruare iuramentum factum per eum cum uenetis, quod nullum recipiet in canonicum Sancte Sophie, nisi sit uenetus.  947
    CXXXI.--- . . . . Deest inscriptio.---Conceduntur represalie contra bona Placentinorum emulantium  948
    CXXXII.---Remensi archiepiscopo, Sancte Romane Ecclesie cardinali, apostolice sedis legato, et suffraganeis eius.---Sententiam excommunicationis, quam episcopus Cameracensis in Cameracenses quosdam ciues malefactores tulerat, obseruari iubet.  949
    CXXXIII.---Clementi, preposito Sancti Stephani Constantinopolitani.---Confirmatur prepositura.  951
    CXXXIu.---Magistro Clementi, canonico Sancte Sophie Constantinopolitane.---Super simile.  951
    CXXXu.---Barensi archiepiscopo, et episcopo Salpensi.---Quod causam inter archiepiscopos Tranensem et Acherontinum uideant et defendant.  951
    CXXXuI.---Fratri Augustino ecclesie Sancte Marie de Norton. regulari canonico.---Quod nomen sibi impositum, non in baptismate, sed in professione, retineat.  955
    CXXXuII.--- . . . Episcopo . . . archipresbytero, et capitulo Paduano.---Quod recipiant C. clericum in canonicum.  955
    CXXXuIII.--- . . . Archiepiscopo Tyrensi.---Quod mittat ad curiam probationes suas super ecclesia Sancti Marci apud Tyrum, quam queruntur ueneti occupatam.  956
    CXXXIX.---Nobili uiro . . . duci, et populo uenetorum.---Reprehenduntur super inuasione Iadertin. et hortatur eos quod sint deuoti.  957
    CXL.---T. Constantinopolitano patriarche.---Respondetur super quibusdam articulis continentibus statum Ecclesie Constantinopolitane.  957
    CXLI.--- . . . Nicosiensi archiepiscopo.---Quod presentet se apostolico conspectui.  966
    CXLII.---T. Constantinopolitano patriarche.---Precipitur obseruari compositio facta inter eum et moderatorem imperii Constantinopolitani.  967
    CXLIII.---R. episcopo Cesaraugustano.---Condemnatur abbas Pinnatensis ad solutionem decimarum et procurationem sibi faciendam.  969
    CXLIu.--- . . . Abbati et conuentui Sancti Pontiani Lucani.---Quod I. amotum a monasterio propter delictum non teneantur recipere.  972
    CXLu.--- . . . Abbati Sancti Eugenii, et . . . plebano Sancti Petri in Pisside, et Bonifacio, canonico plebis de Marculfo, Sennensis et Florentine dieceseon.---Quod sententiam excommunicationis ab episcopo Wulterano latam faciant obseruari.  973
    CXLuI.--- . . . Archiepiscopo Turritano.---Quod absoluat Ecclesiam de Thergo a solutione census, si inuenerit  immunem.  975
    CXLuII.---Archiepiscopis et episcopis per Sardiniam constitutis.---Ut, iuxta promissum et sacramentum, compellant dominam de Gallura ad matrimonium contrahendum cum consobrino pape. 975
    CXLuIII.---Patriarche, et capitulo Constantinopolitano.---Quod recipiant C. clericum in canonicum ecclesie Sancte Sophie.  975
    CXLIX.---Abbati et conuentui Fosse-Noue.---Conuentio inter eos et populos Piperni confirmatur.  976
    CL.---Clero Barchinonensi.---Quod sacramentum fidei tam Saraceno quam Iudeo petentibus non negetur.  977
    CLI.--- . . . Episcopo Pennensi.---Quod compellat clericos Sancti Serotini, ut permittant homines castri Laureti recipere chrisma in ecclesia Sancti Petri de dicto castro.  979
    CLII.--- . . . Episcopo et capitulo Pampilonensibus.---Quod H. clericum recipiant in canonicum.  979
    CLIII.--- . . . Abbati Sancti uictoris . . . archidiacono et . . .decano Sancti Germani Autissiodorensis Parisiensibus.---Causam inter G. diaconum, et F. de Canduerre, Nouiomensis dieceseos, super decima quadam uertentem, ipsis committit.  980
    CLIu.--- . . . Abbati et fratribus monasterii Fosse-Noue.---Confirmatur compositio facta inter eos et populum Pipernensem.  982
    CLu.--- . . . uerulano episcopo.---Ut homines castri Frusinonensis ecclesie bona occupantes compescat.  983
    CLuI.--- . . . Cantori, et Fulconi de Sancto Remigio et magistro Ade, canonicis Remensibus.---Ut H. presbyterum ab episcopo Atrebatensi prouideri faciant.  984
    CLuII.---Regi Sicilie.---Congaudet de bono incremento suo; et hortatur ut perseueret in uirtute. 984
    CLuIII.---Archadio et uniuersis Gaietanis, Antelle, Platane, Iaci, Celsi, et omnibus Gaietanis et Saracenis, per Siciliam constitutis, ueritatem, que Deus est, intelligere et amare.---Commendat eos de fidelitate eorum et constantia erga regem Sicilie. 985
    CLIX.---uenerabili fratri . . . Metensi episcopo.---Respondet super diuersis interrogationibus et quesitis.  985
    CLX.--- . . . Archiepiscopo Terraconensi et . . . abbati Sancte Marie de Populeto, Terraconensis dieceseos, et . . . archidiacono Barcinonensi.---Quod procedant contra episcopum uicensem, si precesserit infamia.  988
    CLXI.--- . . . Potestati, et populo Spoletano.---Quod non presumant constituere iudices in preiudicium pape.  989
    CLXII.---B. archipresbytero plebis de Bretonori.---Recipitur sub protectione.  989
    CLXIII.--- . . . Preposito . . . decano, et capitulo Constantiensibus.---Confirmatur electio Constantiensis episcopi, et administratio Ecclesie Constantiensis ipsi conceditur.  990
    CLXIu.--- . . . Archidiacono Parisiensi, et magistro R. de Corzon, canonico Nouiomensi.---Causam electionis abbatis Sancti Martini Trecensis, ipsis committit.  991
    CLXu.---Decano, et capitulo Sancti Martini Turonensis.---Ut, magistrum I. de Cangeiaco in canonicum et fratrem recipiant.  994
    CLXuI.---Uniuersis archiepiscopis et episcopis Lombardie.---Quod si ciues Placentini non destiterint ab oppressionibus Ecclesie Placentine priuentur sede episcopali.  995
    CLXuII.--- . . . Potestati, et consulibus, et populo Placentin. spiritum consilii sanioris.---Super eodem.  998
    CLXuIII.---Episcopo uercellensi, abbati de Tilieto, et Alberto, presbytero Mantuano.  1000
    CLXIX.---Consulibus Placentinis, spiritum consilii sanioris.---Congaudet, quod reducti ad deuotionem cessauerint ab offensis Ecclesie, et mandatis parent apostolicis. 1001
    CLXX.---Priori et conuentui Sancti uincentii Ulixbonensis.---Compositio quedam facta inter eos et episcopum et capitulum Ulixbonenses confirmatur.  1001
    CLXXI.---Florentino episcopo.---De ordinatione quorumdam canonicorum in Ecclesia uulterana.  1002
    CLXXII.---P. Yporediensi episcopo.---Ut redeat ad  Ecclesiam suam et non querat separationem ipsius.  1004
    CLXXIII.---Zamorensi episcopo, etc.---Scribit eis in fauorem monasterii de Lorbano aduersus regem Portugallie. 1008
    CLXXIu.---Preposito Nouariensi.---Quod non permittat A. clericum, super beneficium molestari, occasione uulneris illati per eum cuidam latroni.  1008
    CLXXu.---Archiepiscopis, episcopis, abbatibus, prioribus et aliis ecclesiarum prelatis, per Poloniam constitutis.---Quod abbati de Lakene, predicanti fidem, consilium et fauorem impendant.  1009
    CLXXuI.--- . . . Decano et capitulo Lincolniensibus.---Ut eligant personam dignam in episcopum eorum.  1011
    CLXXuII.--- . . . Abbati et conuentui de Salem.---Quod liceat eis molestatoribus eorum mutuum prestare.  1012
    CLXXuIII.--- . . . Episcopo Ferrariensi.---Quod inducat clerum et populum Trident. ad obediendum patriarche Aquileiensi, cui commissa est administratio Ecclesie Tridentine propter scandalum eorum.  1013
    CLXXIX.--- . . . Magistro et fratribus Leprosorum de uaisliaco.---Confirmantur omnia bona que tenent.  1019
    CLXXX.--- . . . Magistro et fratribus militie Templi ultra mare.---Confirmatur donatio Satalie facta eis per uenetos.  1019
    CLXXXI.--- . . . Potestati, consulibus et ciuibus Ferrariensibus.---Quod redeant ad deuotionem Ecclesie, et satisfaciant abbati Pomposii de insultu.  1020
    CLXXXII.--- . . . Episcopo et capitulo Moriensibus.---Ut magistrum Ph. in canonicum et fratrem recipiant.  1021
    CLXXXIII.--- . . . Deest inscriptio.---Super eodem.  1022
    CLXXXIu.--- . . . Abbati Sancti Auberti . . . decano, et magistro R. de Bekerel, canonico, Cameracensibus.---Ut R. uaisliaci prebendam ab episcopo et capitulo Suessionensi, iuxta tenorem litterarum apostolicarum de hoc datarum, assignari faciant.  1022
    CLXXXu.---R. monacho Montis-Frigidi, apostolice sedis legato.---Ut contra hereticos insurgentes in prouincia Narbonensi predicatores instituat.  1024
    CLXXXuI.--- . . . Priori et capitulo Eugubinis.---Cassata electione, quam fecerunt, de episcopo Eugubino, mandatur ut aliam faciant.  1025
    CLXXXuII.---Episcopo Bambergensi.---Ut redeat ad regem Hungarie, et exponat gaudium conceptum per papam de susceptione filii.  1028
    CLXXXuIII.---Scholaribus uicentie commorantibus.---Commendat eos de deuotione quam habent in constructione cuiusdam ecclesie. 1028
    CLXXXIX.---Nobili uiro, B. marchioni Montis-Ferrati.---Offertur sibi beneuolentia pape.  1028
    CXC.---B. tituli Sancte Susanne presbytero cardinali, apostolice sedis legato.---Super eodem.  1029
    CXCI.--- . . . Archiepiscopo Pisano.---Quod intendat super pace tractanda inter certos ciues discordantes.  1030
    CXCII.---Episcopo Samarie.---Confirmatur sibi concessio de Monte Sancto.  1030
    CXCIII.---Clericis insule Nigripontis.---Recipiuntur sub protectione.  1030
    CXCIu.--- . . . Atheniensi electo.---Confirmatur institutio sua.  1031
    CXCu.---Nobili uiro, P. comiti Celanensi, magistro iustitiario Apulie et terre Laboris, spiritum consilii sanioris.---Redarguitur de obstinatione contra Ecclesiam, et monetur quod redeat ad eam.  1031
    CXCuI.---Radulfo, Atrebatensi episcopo.---Inhibet ne quis, inconsulto Romano pontifice, sententiam excommunicationis in ipsum audeat promulgare.  1034
    CXCuII.---Episcopo Suessionensi.---Ut ecclesiasticas censuras iis qui hastiludia inierant remittat, ne sacre expeditioni mora afferretur.  1035
    CXCuIII.---Episcopo Suessionensi, G. preposito Duacensi, fratri imperatoris Henrici Constantinopolitani, et cantori Parisiensi.---Si per terram iter capiant, securum Brundusium usque pollicetur.  1036
    CXCIX.---Comitibus, baronibus, militibus et uniuersis  Crucesignatis.---Excitat eos ad ferendum Henrico imperatori auxilium.  1036
    CC.---Episcopo Suessionensi.---Indulget ei ut Ecclesiam Thessalonicensem, retenta Ecclesia Suessionensi, accipere possit.  1037
    CCI.---Populo Sutrino.---Quod non assumant extraneum ad regimen ciuitatis eorum, inconsulto papa. 1038
    CCII.---Priori, et canonicis Sancti Paterniani Fulignat. dieceseos.---Adiudicare eis subiectio ecclesie Sancte Christine.  1038
    CCIII.--- . . . Archiepiscopo Toletano.---Quod G. presbytero, qui, ex simplicitate, loco canonis misse, psalmum decantauerat, iniungat penitentiam salutarem.  1042
    CCIu.---Potestati, consulibus, et consilio Fauentino.---Quod pauperes de Lugduno, et alios hereticos, depellant de finibus eorum.  1042
    CCu.---Priori et conuentui Cantuariensibus.---Absoluuntur ab impetitione suffraganeorum ipsorum, super iure eligendi archiepiscopum.  1043
    CCuI.--- . . . Illustri regi Anglie.---Super eodem. 1044
    CCuII.--- . . . Priori, et conuentui Cantuariensi.---De eodem argumento.  1048
    CCuIII.--- . . . Abbatibus Sancti Meuenni, et de Monteforti, et R. archidiacono Maclouiensi.---Ut contra schismata et prauas opiniones procedant.  1049
    CCIX.---Archiepiscopo Burdegalensi, et abbati Silue Maioris Burdegalensis dieceseos.---Ut quid canonicum fuerit, statuant aduersus Hugonem Brunum, qui uirginem Deo desponsatam e monasterio Obazine extrahere presumpserat, et duxerat in uxorem.  1051
    CCX.--- . . . Abbati de Euesham, et . . . de Wichilicumb . . . de Euesham prioribus, Wigorniensis dieceseos.---Ut in causa patronatus Ecclesie de Filebi pretextu litterarum falso impetraturum non procedant.  1051
    CCXI.---Abbati et conuentui Fosse-Noue.---Confirmatur sententia lata pro eis super possessione quadam contra A. Saracenum.  1053
    CCXII.--- . . . Spoletano episcopo.---Quod non molestet rectores plebatus S. Fortunati.  1056
    CCXIII.--- . . . Abbati, et monachis Sancti Hippolyti Fauentin.---Quod corpus heretici faciant extumulare.  1057
    CCXIu.--- . . . Archiepiscopo, et . . . decano, et capitulo Magdeburgensibus.---Ut O. emancipatum recipiant in canonicum.  1058
    CCXu.--- . . . Decano et capitulo Magdeburgensibus.---Quod O. nepoti ducis Polonie conferant preposituram.  1059
    CCXuI.---Gnesnensi archiepiscopo.---Ut absoluat ducem Wladislaum.  1059
    CCXuII.---Nobili uiro . . . duci Wladislao, spiritum consilii sanioris.---Redarguitur de obstinatione sua et perpetratione malorum, et hortatur ad resipiscendum.  1060
    CCXuIII.---Uniuersis Poloniensibus episcopis.---Super eodem.  1062
    CCXIX.---Uniuersis Christi fidelibus in Polonia constitutis.---Ut soluant debitum censum Romane Ecclesie.  1063
    CCXX.---Uniuersis ducibus in Polonia constitutis.---Ut non impediant solutiones decimarum.  1063
    CCXXI.--- . . . Ducis, et aliorum nobilium Polonie capellanis.---Ut soluant cathedratica.  1064
    CCXXII.---Uniuersis clericis ecclesiastica beneficia in Polonia obtinentibus.---Ut archiepiscopo Gnesnensi unanimiter assistent.  1064
    CCXXIII.---Uniuersis ducibus in Polonia constitutis.---Ut electianes ecclesiarum per capitula permittant libere celebrari,  1064
    CCXXIu.---Capitulo Lanciciensis ecclesie.---Confirmat eis, prout possident, quamdam prebendam  1065
    CCXXu.---Eidem.---Simile de Cantoria.  1065
    CCXXuI.---Cantori Gnesnensis ecclesie.---Simile de capella:  1065
    CCXXuII.--- . . . Gnesnensi archiepiscopo.---Facit ei potestatem canonicam censuram in ducem Wladislaum ac fautores ipsius, nisi resipiscat, exercendi.  1066
    CCXXuIII.---Uniuersis episcopis in Polonia constitutis.---Ut  sententiam latam contra episcopum Posnaniensem faciant obseruari.  1066
    CCXXIX.---. . . Duci Cracouiensi.---Recipitur sub protectione.  1067
    CCXXX.---. . . Archiepiscopo Gnesnensi.---Ut laicos spoliantes clericos compescat.  1067
    CCXXXI.---Episcopo Pomeranie.---Ut obediat archiepiscopo Gnesnensi.  1068
    CCXXXII.---Uniuersis episcopis in Polonia constitutis.---Ut subueniant dicto archiepiscopo.  1068
    CCXXXIII.---Capitulo Lanciciensis ecclesie.---Confirmantur possessiones et bona prout iuste tenent.  1068
    CCXXXIu.---. . . Poloniensi archiepiscopo.---Quod beneficia ecclesie sue non possint conferri per seculares,  1069
    CCXXXu.---. . . Gnesnensi archiepiscopo, et suffraganeis eius.---Ut publice uxoratos non admittant ad ecclesiasticas dignitates.  1070
    CCXXXuI.---Nobilibus uiris, ducibus in Polonia constitutis.---Ut desistant ab occupatione facultatum ecclesiarum uacantium.  1071
    CCXXXuII.---. . Preposito et capitulo de Harlebeche.---Ut P. clericum recipiant in canonicum.  1072
    CCXXXuIII.---. . . Gnesnensi archiepiscopo.---Ut possit ferre signum crucis per prouinciam suam.  1073
    CCXXXIX.---Eidem.---Ut cogat canonicos S. Alberti et S. Petri ad solutionem census. 1073
    CCXL.---. . . Priori et fratribus de Kening.---Recipiuntur sub protectione beati Petri.  1073
    CCXLI.---Archiepiscopo Gnesnensi.---Quod si contingat eum premori, successor ipsius teneatur ad debita sua. 1074
    CCXLII.---Garino abbati, et monachis monasterii Sancti Apri Tullensis, tam presentibus quam futuris regularem uitam professis, in perpetuum.---Recipiuntur sub protectione B. Petri.  1074
    CCXLIII.---Patriarche Constantinopolitano.---Confirmatur sententia lata contra uenetos intrantes Ecclesiam suam uiolenter propter Iuonam capiendam.  1077
    CCXLIu.---. . . Electo, et capitulo Mothonensis ecclesie.---Recipiuntur sub protectione. 
    CCXLu.---Eisdem.---Confirmatur statutum eorum super decimis.  1079
    CCXLuI.---Eisdem.---Quod fructus prebende uacantis conuertant ad communes usus.  1079
    CCXLuII.---. . . Capellano ecclesie Sancti Nicolai Mothonensis extra portum.---Redditus quadraginta perperorum, ei a principe Achaie assignatus, auctoritate apostolica confirmatur.  1079
    CCXLuIII.---Pampilonensi episcopo, et P. de Castro Nouo, et fratri Rad. Monacho Fontis-Frigidi, apostolice sedis legatis.---Quod secundum prius mandatum procedant in causa super matrimonio regis.  1080
    CCXLIX.---Illustri regi Sicilie.---Congaudet quod fuerit liberatus a custodia indignorum, et ad bene agendum hortatur.  1081
    CCL.---. . . Regis Sicilie familiaribus.---De eodem. 1082
    CCLI.---Archiepiscopis et prelatis, ac comitibus, per regnum Sicilie.---Ut obediant et faueant regi Sicilie. 1082
    CCLII.---Episcopo Suessionensi.---Ut attentata contra bona ecclesie sue in irritum reuocet.  1082
    CCLIII.---Hierosolymitano patriarche, apostolice sedis legato.---Prorogatur terminus ueniendi ad curiam Romanam.  1083
    CCLIu.---Eidem.---Consultanti respondetur super dubiis declarandis.  1083
    CCLu.---. . . Eliensi episcopo.---Ut P. subdiaconum absoluat a uoto.  1085
    CCLuI.---Florentino episcopo.---Ut F. diaconum promoueat ad sacros ordines.  1085
    CCLuII.---Capitulo uastinensi.---Toleratur quedam ordinatio facta in ecclesia sua per capitulum.  1086
    CCLuIII.---R. episcopo et clero uiterbiensibus.---Ut restituant ea que I. amiserat propter defensionem fidei subtracta a Patarenis.  1086
    CCLIX.---. . . Cabilonensi, et. . . Catalaunensi, episcopis,  et. . . priori Clareuallensi.---Causam episcopi Tullensis ipsis committit definiendam.  1087
    CCLX.---. . . Lingonensi, et. . . Catalaunensi episcopis, et. . . priori Clareuallensi.---Committit eis causam primiceriatus Tullensis.  1090
    CCLXI.---Capitulo et uniuerso clero Magdeburgensibus.---Confirmatur electio facta de archiepiscopo.  1093
    CCLXII.---. . . Preposito et canonicis Sancte Marie Magdeburgensis.---Confirmatur hospitale Sancti Alexii.  1094
    CCLXIII.---Eisdem.---Confirmantur priuilegia Romanorum pontificum eis concessa.  1095
    CCLXIu.---. . . Preposito. . . cantori, et magistro scholarum Remensibus.---Ut episcopum Tornacensem, ad I. subdiaconum iuxta tenorem mandati apostolici de hoc iam dati, prouidendum cogant.  1096
    CCLXu.---Lingonensi episcopo.---Respondet super priuilegiis capelle ducis Diuionensis.  1097
    CCLXuI.---. . . Episcopo, et. . . decano, et capitulo, Lingonensibus.---Ut Hugonem de Fauerniaco in canonicum et fratrem recipiant.  1098
    CCLXuII.---. . . Episcopo, et. . . abbati Sancti Martini, et. . . cantori, Lemouicensibus.---Ut bonorum P. subdiaconi, et notarii pape, inuasores excommunicationi subiiciant.  1098
    CCLXuIII.---Alberto, Magdeburgensi archiepiscopo.---Ut irritet quasdam donationes beneficiorum contra iura factas.  1100
    CCLXIX.---Eidem.---Confirmatur institutio quarumdam ecclesiarum.  1101
    CCLXX.---. . . Abbati de Sichen, Halberstatensis dieceseos. . . scholastico Sancti Sebastiani, et magistro Arnoldo, plebano Sancti Ioannis Magdeburgensis.---Ut inquirant super excessibus prepositi de Hunoldesbur., et referant.  1101
    CCLXXI.---Episcopo, et capitulo Lemouicensibus.---Ut R. de Turribus in canonicum et fratrem recipiant.  1102
    LIBER DECIMUS.---Pontificatus anno X, Christi 1207.
    I.---Abbati Eueshamensi.---Remittit A., monachum suum excommunicatum, cum eo super certis dispensandum.  1103
    II.---Abbati et conuentui Sancti uedasti Atrebatensis.---Confirmatur eis priuilegium Alexandri PP. super prohibitione concessionis aliquarum prebendarum, quas canonici B. Petri recipiebant.  1104
    III.---Eisdem.---Irritatur quidam processus et confirmantur quedam indulgentie.  1105
    Iu.---Abbati Sancti Auberti, . . . cantori, et magistro R. de Bekerel canonico Cameracensi.---Ut Hugonem subdiaconum ad canonicatum et prebendam ecclesie Brugensis uacantem recipi faciant. 1105
    u.---Nobili uiro B. duci Saxonie.---Recipitur ipse cum bonis suis sub protectione apostolice sedis.  1106
    uI.---Sophie abbatisse Quindelingerburgensis monasterii, eiusque sororibus tam presentibus quam futuris regulariter subrogandis in perpetuum.---Monasterium ipsum Romano pontifici immediate subiectum et quedam alia eisdem conceduntur, saluo semper censu annuo unius libre argenti.  1106
    uII.---Capitulo Magdeburgensi.---Prohibetur eis ne certa iura et bona eorum, aliis quam canonicis uendere uel locare ualeant  1108
    uIII.--- . . . Alberstadiensi et . . . Merseburgensi episcopis, et . . . abbati Sancti Ioannis in Monte Magdeburgensi.---Quod presbyteros et alios uiros idoneos in ipsa Ecclesia in canonicos et fratres recipere non recusent non obstante priuilegio quondam eis concesso.  1108
    IX.---Magistro Geruando.---Confirmatur collatio sibi facta cuiusdam prebende Magdeburgensis.  1109
    X.---Capitulo Magdeburgensi.---Super eodem, et pro eodem G. scribitur ut eum recipiant et admittant. 1110
    XI.---Alberto Magdeburgensi archiepiscopo.---Super eodem et pro eodem G. 1110
    XII.---. . . Merseburgensi episcopo et. . . Brandeburgensi et. . . Hauelburgensi electis.---Super eodem. 1110
    XIII.---Ulrico clerico.---Confirmatur custodia S Petri in Leodio sibi collata.  1110
    XIu.---Luce abbati et conuentui Burguliensi.---Datur certus modus uiuendi et regendi monasterium ad relationem nonnullorum, quibus correctio exstiterat commissa.  1111
    Xu.--- . . . Episcopo et . . . decano Parisiensi.---Ut procedant  contra quosdam falsarios, pena illos circa falsarios edita puniendi.  1113
    XuI.---Helie abbati et conuentui de Radingia Cluniacensis ordinis.---Ipsum monasterium et bona eorum suscipiuntur sub protectione, et confirmantur eis priuilegia.  1115
    XuII.---Eisdem.---Indulgetur quod liceat eis bona monasterii alienata reuocare. 1115
    XuIII.---Abbati de Radingia.---Ut in exterioribus monasterii procurationibus liceat sibi fratres professionis in religione approbatos absque contradictione constituere et reuocare prout sibi uidebitur.  1115
    XIX.---Maiori decano, prioribus et ceteris clericis Coloniensibus.---Aduersis tribulationibus afflicti confortantur et inducuntur, ut robustiores et intimidi existant.  1116
    XX.---. . . Turonensi archiepiscopo, et . . . de Chaloceio, et . . . de Oratorio abbatibus ordinis Cisterciensis Andegauensis diecesis.---Ut Hilarium abbatem Burguliensem ad accedendum ad monasterium S. Iouini inducant et compellant pro fructuosa penitentia sibi iniuncta in eo peragenda.  1118
    XXI.---Abbati et conuentui Burguliensi.---Mandatur et indulgetur ut concessiones et pensiones per Hilarium quondam eorum abbatem illicite factas reuocare possint. 1119
    XXII.---. . . Turonensi archiepiscopo et. . . de Oratorio et. . . de Chaloceio abbatibus ordinis Cisterciensis Andegauensis diecesis.---Ut de debitis per contractum legitimum debitis tempore Hilarii quondam abbatis Burgulien. conquerentibus, exhibere faciant iustitie complementum. 1120
    XXIII.---. . . Turonensi archiepiscopo et. . . Pictauiensi et . . . Andegauensi episcopis.---Ut contra incendiatores cuiusdam grangie Hilarii quondam abbatis Burguliensis procedant.  1120
    XXIu.---. . . Abbati et conuentui Burguliensi.---Ut nonnullos monachos dicti monasterii complices Hilarii quondam abbatis dicti monasterii castigent et ad eorum obedientiam aduocent, nec permittant monasterium perturbare.  1121
    XXu.---. . . Maioris Monasterii. . . Sancti Iuliani, et. . . Sancti Florentii abbatibus Turonensis et Andegauensis diecesum.---Ut Hilarium quondam abbatem Burguliensem ad claustrum sibi assignatum ad penitendum reuerti compellant.  1121
    XXuI.---. . . Turonensi archiepiscopo, et. . . episcopo Andegauensi, et. . . abbati de Oratorio Cisterciensis ordinis Andegauensis diecesis.---Super eodem, ut supra. 1122
    XXuII.---Mattheo preposito et canonicis ecclesie Beati Laurentii de Iouisuilla tam presentibus quam futuris in perpetuum.---Suscipiuntur sub protectione sedis apostolice cum omnibus eorum bonis, libertatibus, immunitatibus, ac priuilegiis.  1122
    XXuIII.---Helie abbati de Radingia, eiusque fratribus tam presentibus quam futuris regularem uitam professis in perpetuum.---Suscipiuntur sub protectione, etc., ut supra, cum quibusdam aliis eleemosynis fauore religionis concessis.  1123
    XXIX.---Nobili uiro M. de Romania.---Diffinitur super restitutione iuris patronatus ecclesie Sancti Angeli de Casaperota.  1125
    XXX.---Potestati et populo Fauentinensi.---Inducie super questione quam habent cum Ecclesia Rauennat. conceduntur. 1126
    XXXI.---. . . Episcopo et H. abbati de Aberbruhot, Th. priori, Radulpho archidiacono, et magistro Laurentio officiali Sancti Andree.---Committitur ut questiones certas super quibusdam decimis ualeant terminare.  1126
    XXXII.---Prioribus et fratribus de Kirkehan, Giseburnensis Bredlingam, de Nouo-Burgo, et aliis eiusdem ordinis in Eboracensi diecesi constitutis.---Committitur potestas reformandi et corrigendi Ecclesias sibi subiectas.  1128
    XXXIII.---. . . Monopolitanensi, . . . Polignianensi, et. . . Conuersanensi episcopis.---Ut electionem Benedicti episcopi insule Kefalonie, si sit idoneus, et canonice facta fuerit, ualeant confirmare.  1129
    XXXIu.---Episcopo . . decano et. . . archidiacono Nouiomensibus.---Ut sententiam latam et confirmatam pro Guiburge paupere uidua habeant exsecutioni demandare.  1129
    XXXu.---Clero et populo uerisien.---Ut obedientiam et reuerentiam impendant magistro Garino in archiepiscopum uerisien. electo.  1130
    XXXuI.---G. uerisiensi archiepiscopo.---Decernitur  excommunicationis et suspensionis sententias latas sine rationabili causa non teneri et sententiam que post appellationem contigerit iaculari non esse seruandam tanquam irritam. 1131
    XXXuII.---Eidem.---Indulgetur ut beneficia, que in ipsa ciuitate antequam esset promotus obtinebat, possit retinere. 1131
    XXXuIII.---Uniuersis Christi fidelibus crucesignatis in Romanie partibus constitutis.---Suadetur ut contra paganos perfidos terribiles et fortes in Creatoris nostri obsequio assistant. 1131
    XXXIX.---A. illustri regi Ungarie.---Rescribitur persuadendo quod pro malo non habeat si electio facta prepositi Pabenburgensis in archiepiscopatum Colocen. germani coniugis sue, qui in etate et alias illitteratus existebat, confirmari non possit.  1132
    XL.--- . . . Abbati et conuentui de Cambuschineo dioc. S. Andree---Decernitur quod propter confirmationem priuilegii factam eis ad abbatis et conuentus de Ronfermelin petitionem non intendit ius nouum conferre, sed collatum conseruare.  1134
    XLI.---Illustri regi Danorum.---Regratiatur super liberatione Slewicen. episcopi; et aduocata causa impositorum eidem suadetur ut permittat ipsum episcopum per administratorem suum gaudere de fructibus ipsius episcopatus.  1134
    XLII.---Philippo illustri regi Francorum.---Ut I. coniugem suam maritali affectione tractare ualeat suadetur. 1135
    XLIII.---Helien. et . . . Cicestren. episcopis.---Ut persuadere habeant iustitiarios regni Anglie etiam per cen. ec. ne uota emissa peregrinantium crucesignatorum impediantur.  1136
    XLIu.--- . . . Archiepiscopo, . . . subdecano B. Martini et magistro Socrati canonico Turonen.---Committitur causa matrimonialis I. de Alcia et M. uxoris sue terminanda. 1137
    XLu.---Episcopo Sancti Andree.---Super declaratione obedientie et exceptione parochialium ecclesiarum, ac super sepulturis et nonnullis aliis ad ipsum episcopum pertinentibus.  1138
    XLuI.--- . . . Marchioni de Malaspina.---Inhibetur ne occasione pedagii ante statutum Lateranen. concilii in terra sua aliquid recipere presumat nisi quod antea recipiebat.  1140
    XLuII.---. . . Rauennat. archiepiscopo.---Conceditur ut pallium recipere possit et uti eodem.  1140
    XLuIII.---Priori et fratribus Grandimontensibus.---Ut preces effundere ualeant pro anima M. Turonen. archiepiscopi, ut a penis, quas pro suis excessibus forsan meruit, ualeat liberari.  1140
    XLIX.---Episcopis, abbatibus, prioribus et uniuersis clericis per Achaiam constitutis.---Ut archiepiscopo Patracen. ad exsoluenda sua debita caritatiuis studeant auxiliis subuenire.  1141
    L.---Archiepiscopo Patracensi.---Ut clericis sue prouincie prouentus ecclesiasticos percipere non permittat si in illis personaliter deseruire contempserint, nisi sibi constiterit eos canonice fuisse promotos, et beneficiatos in eorum ecclesiis residere compellat. 1142
    LI.---Eidem.---Ut illis qui ad Achaie partes accedunt celebrare non permittat.  1142
    LII.---Episcopo Patauiensi.---Ad suggestionem Aquilegensis patriarche, dum ipsi Patauien. Ecclesie presidebat, committitur, ut de loco insigni, ubi unam cathedralem ecclesiam erigere possit in loco uiennensi.  1143
    LIII.---. . . Episcopo. . . preposito Sancti Lucii et. . . scholastico Curiensi.---Committitur ut H. pauperi presbytero de Ecclesia de Rapis faciant pacifica possessione gaudere, prout de iure fuerit faciendum.  1145
    LIu.--- . . . Potestati et consulibus tam presentibus quam futuris et uniuerso populo Taruisin.---Persuadentur quod acquiescant et credant eorum episcopo super corrigendis nefandis et schismaticis erroribus quos tenent contra fidem, et idem episcopus clericorum corrigat excessus.  1146
    Lu.---Episcopo Brixinensi, H. Aquilegensi preposito, et S. scholastico Augustensi.---Eis committitur examinatio testium super electione pastoris Gurcen. Ecclesie, super qua electione Salseburgen. Ecclesia ius habere sibi uindicabat.  1148
    LuI.---Capitulo Patracensi.---Ut Patracen. archiepiscopum in concordia electum tanquam eorum uerum archiepiscopum recipiant.  1151
    LuII.---. . . Archidiacono et. . . preposito de Setara  subdiacono nostro, canonico Mediolanensi.---Ut causam que inter C. scholarem et Ioannem clericum uertitur audiant et fine debito terminent.  1152
    LuIII.---Zamorensi, Seccobiensi, et Abulensi episcopis.---Ut si magister I. scholasticus Ecclesie Palentin. contra episcopum Palentin. calumniose crimina proponendo contra eum processerit, ab officio ac beneficio suspendatur.  1154
    LIX.---Priorisse et sororibus de Sexen. tam presentibus quam futuris regularem uitam professis in perpetuum.---Conceduntur priuilegia, et confirmantur eis libertates et immunitates.  1155
    LX.---Canonicis Sancti Mauritii Augustensis tam presentibus quam futuris canonice substituendis in perpetuum.---Conceduntur priuilegia et indulgentie, et confirmantur libertates, etc.  1156
    LXI.---Episcopo Autissiodorensi.---De decimis Iudeorum, fructibus scholarium, et usurariis.  1157
    LXII.---Maiori decano et priori Coloniensi.---De beneficiatis excommunicatis et interdictis, etc.  1158
    LXIII.---Pisanensi archiepiscopo.---Committitur ei causa matrimonialis.  1159
    LXIu.---Consulibus et populo Placentino.---De conseruanda libertate ecclesiastica.  1160
    LXu.---Charissimo in Christo filio nostro Kalo-Ioanni regi Bulgarorum illustri.---Ut pacem et treugam ineat cum imperatore CP. et Latinis.  1162
    LXuI.---Nobili mulieri . . . . comitisse Blesensi.---Explicantur uerba cuiusdam priuilegii canonicorum Carnotensium.  1163
    LXuII.---Archiepiscopo et decano Senonensi.---Rescribit in fauorem comitis Blesensis.  1163
    LXuIII.---Cosoranensi episcopo et abbati Cisterciensi apostolice sedis legatis.---Committitur eis causa archiepiscopi Narbonensis de certis criminibus accusati. 1164
    LXIX.---Nobili uiro Raymundo comiti Tolosano, spiritum consilii sanioris.---Ut cesset persequi Ecclesiam Dei.  1166
    LXX.---Abbati et conuentui Grandissilue.---Ut Hugonem uitalis in ordine sacerdotali permittant libere celebrare. 1168
    LXXI.---Turonensi archiepiscopo, et episcopo Parisiensi.---De regalia Antissiodorensi.  1169
    LXXII.---Episcopo Teruisino, et Alberto presbytero Mantuano.---De electione episcopi Tridentini.  1171
    LXXIII.---Waciensi episcopo.---Respondet ad eius consulta.  1173
    LXXIu.---Archiepiscopo Turonensi et suffraganeis eius.---De torneamentis, et de subsidio terre sancte.  1174
    LXXu.---Compostellano archiepiscopo.---Ut reconciliare possit altare S. Iacobi.  1175
    LXXuI.---Eidem.---De procurationibus.  1175
    LXXuII.---Abbati Sancti Auberti, et magistro R. de Bekerel et R. Torel canonicis Cameracensibus.---De clerico qui factus fuerat monachus infirmitate.  1175
    LXXuIII.---Archiepiscopis et episcopis per Hispaniam et Guasconiam constitutis.---De adulterinis insigniis beati Iacobi.  1176
    LXXIX.---Uniuersis archiepiscopis in Aquitania constitutis.---De litteris apostolicis per fraudem obtentis.  1176
    LXXX.---Episcopo Trecensi et A. Parisiensi archidiacono.---Ut M. abbatem ad custodiam Ecclesie Peronensis restituant.  1178
    LXXXI.---Roffensi episcopo.---Ut Ioannem ab officio et beneficio priuatum cohabitare uxori sue compellat.--- 1179
    LXXXII.---Episcopo Engolismensi.---De canonicis ad presbyteratum promouendis. 1180
    LXXXIII.---Regensi episcopo, et abbati de Boscaudo.---De causa episcopi Niciensis. 1180
    LXXXIu.---Episcopo et capitulo Elenensi.---Ne contradictio unius preualeat aduersus publicam utilitatem.  1181
    LXXXu.---Claromontensi et Niuernensi episcopis.---Committitur eis episcopi Aniciensis aduersus ciues suos.  1181
    LXXXuI.---Potestati et ciuibus Florentinis.---Exhortantur ad pacem et concordiam.  1182
    LXXXuII.---Priori et conuentui de Kyrchan.---De confirmatione priuilegiorum. 1183
     LXXXuIII.---Abbati et conuentui Tutellensi.---Denumero euectionum in uisitationibus.  1184
    LXXXIX.---Antissiodorensi et Trecensi episcopis, et abbati Sancti Benigni.---Committitur eis inquisitio aduersus abbatem et monachos uezeliacenses.  1185
    XC.---Eisdem.---De depositione Gileberti abbatis Flauiniacensis. 1187
    XCI.---Archidiacono et capitulo uenafrano.---Confirmantur certa iura et sententie late pro ipsis.  1187
    XCII.---R. tituli sanctorum Marcellini et Petri presbytero cardinali, Casinensi abbati.---Committuntur certe cause usurarum audiende.  1190
    XCIII.---Decano et capitulo Sancti Aniani Aurelianensis.---Muniuntur priuilegio aduersus litteras apostolice sedis.  1190
    XCIu.---Sancti Germani de Pratis et Sancte Genouefe abbatibus et priori Sancte Genouefe Parisiensi.---Ut de malefactoribus ecclesie Sancti Aniani exhibeant iustitie complementum. 1191
    XCu.---W. decano ecclesie Sancti Aniani Aurelianensis eiusque fratribus tam presentibus quam futuris canonice substituendis in perpetuum.---De confirmatione priuilegiorum.  1191
    XCuI.---Episcopo Meldensi---De subiectione monasterii Resbacensis.  1194
    XCuII.---Priori et conuentui monasterii Sancti Saluatoris et Sancte Rotrudis, quod in Teruanensi est parochia constitutum.---De electione abbatis.  1196
    XCuIII.---Wiberto presbytero.---Ei confirmatur institutio canonicatus et prebende Sancte Sophie per legatum sibi facta. . 1196
    XCIX.---Eidem.---Concessio prepositure Sancte Anastasis per legatum sibi facta confirmatur. 1197
    C.---Archiepiscopo S. E. R. cardinali, et . . . archidiacono Mediolanensi.---Ut . . . presbytero ad suam ecclesiam S. Michelis uercellensis licentiam tribuant redeundi.  1197
    CI.---Potestati et populo Florentino.---Suadetur ut monitis sedis apostolice et legati eiusdem acquiescant.  1198
    CII.---Abbatisse et conuentui Sancti Ciriaci in Gerondod.---Absoluuntur a solutione census unius marce argenti.  1199
    CIII.---R. Casinensi abbati.---Dicit se nolle respondere litteris eius.  1199
    CIu.---Consulibus et populo uiterbiensi.---Ut Malfitanam puellam super ligitimitate sua non permittant ab aliquo molestari.  1200
    Cu.---Consulibus uiterbiensibus.  1200
    CuI.---Adell. abbatisse Sancte Dei Genitricis semperque uirginis Marie et Sancti Petri apostolorum principis, Sanctique martyris Ciriaci in Gerondod, eiusque sororibus canonice substituendis.---Confirmantur eis libertates et immunitates, et conceduntur eis nonnulla priuilegia.  1200
    CuII.---Abbati Malleonensi.---Mandatur ut A. de Scobol ad primam cogat redire uxorem.  1203
    CuIII.---Abbati et monachis Resbacensibus.---Confirmantur priuilegia eorum et omnes libertates et immunitates.  1203
    CIX.---Uniuersis archiepiscopis et episcopis per Saxoniam constitutis.---De priuilegiis monasterii in Gerondod.  1205
    CX.---Cesaraugustano episcopo.---Declaratur quid per noualis uocabulum intelligatur.  1205
    CXI.---Abbati Cisterciensi et Petro de Castro Nouo apostolice sedis legatis.---Ad quem pertineat dominium urbis Massiliensis.  1206
    CXII.---Cusentino archiepiscopo et episcopo Marturanensi.---De protectione episcopi Militensis aduersus comitem Amfusum.  1207
    CXIII.---Londonien., Helien. et Wigornien. episcopis.---De causa archiepiscopi Cantuariensis aduersus regem Anglie. 1208
    CXIu.---Ianuensi archiepiscopo.---Committitur causa diuortii adulterii commissi.  1210
    CXu.---Capitulo Ecclesie Rauennatensis.---Ut prouideant archiepiscopo suo quedam pontificalia indumenta. 1211
    CXuI.---Archiepiscopo Rauennatensi.---De controuersia inter Ecclesiam Rauennatem et commune Fauentinum.  1212
     CXuII.---Potestati et populo Pisano.---Respondetur eis super certis questionibus.  1215
    CXuIII.---Decihan et Montisgerold. abbatibus, et preposito Rhotnacensi Cameracensis diecesis.---Ut cum G. laico et D. muliere uxore in quarto consanguinitatis gradu attingentibus possint dispensare.  1216
    CXIX.---Nobili mulieri Iuliane domine de Pirucis.---Confirmantur donata sibi per imperatorem Constantinopolitanum.  1216
    CXX.---Henrico illustri Constantinopolitano imperatori.---Indulgetur ei ut excommunicari non possit, nisi pro excessu enormi.  1216
    CXXI.---Magistro domorum militie Templi citra mare.---De interdicto seruando et legato se. ap. honorando.  1217
    CXXII.---Ioanni regi Anglorum illustri.---Ut procuratorem mittat ad sedem apostolicam.  1218
    CXXIII.---Alterocce mulieri et Montanello nato eius.---Confirmatur eis sententia lata per legatum sedis apostolice.  1219
    CXXIu.---Otoniensi episcopo.---Ut presbyter qui digitum sinistre manus amisit, ministrare possit.  1221
    CXXu.---Archiepiscopo uarisiensi, et episcopo Salimbriensi, et decano S. Marie de Blakerna Constantinopol.---Ut R. clericum instituant in ecclesia de Kufan.  1222
    CXXuI.---Morauiensi episcopo.---Committitur ei causa monasterii de Melros. 1222
    CXXuII.---Nobili uiro Maioni comiti insularum Cephalonie ac Iacinthi.---Indulgetur ut possit eligere confessorem.  1224
    CXXuIII.---Archiepiscopo Patracensi.---Scribit ei ut episcopum Cephalonie reducat ad obedientiam sedis apostolice.  1225
    CXXIX.---Episcopo Placentino.---Ut monasterium de Patramarina cogat ad restitutionem certorum bonorum.  1226
    CXXX.---Uniuersis fidelibus nostris per patrimonium beati Petri apostoli constitutis.---Qualiter Paterini et eorum fautores puniantur.  1226
    CXXXI.---Uniuersis tam clericis quam laicis in patrimonio beati Petri apostoli constitutis.---Ne quid aduersus leges et canones attentetur. 1227
    CXXXII.---Uniuersis fidelibus nostris per patrimonium beati Petri apostoli constitutis.---Hortantur ad pacem et concordiam, et ut nullus alium offendat. 1228
    CXXXIII.---Niuernensi et Aurelianensi episcopis et abbati Curie Dei Cisterciensis ordinis Aurelianensis diecesis.---De Alberico Remensi electo.  1228
    CXXXIu.---Eisdem.---Ut pallium eidem Alberico tradatur. 1230
    CXXXu.---Episcopo Fernensi.---De clericis ordinatis ab episcopis non suis.  1230
    CXXXuI.---Terdonensi episcopo.---Dispensatio pro contrahendo matrimonio in secundo et tertio, causa pacis.  1231
    CXXXuII.---Archiepiscopis, episcopis, abbatibus, et aliis tam clericis quam laicis per regnum Ungarie constitutis.---Ut legatum sedis apostolice honorifice recipiant.  1231
    CXXXuIII.---Archiepiscopis, episcopis, et uniuersis tam clericis quam laicis per Rutheniam constitutis.---Ut legatum apostolice sedis honorifice pertractent. 1232
    CXXXIX.---Clero et populo uiterbiensi.---Ut uiterbiensis ecclesia sit deinceps cathedralis.  1234
    CXL.---Capitulo Uticensi.---Ecclesia de Balneolis abiudicatur Petro Marco.  1234
    CXLI.---Uniuersis comitibus et baronibus per regnum Sicilie constitutis.---Ut regi Sicilie sint adiumento.  1235
    CXLII.---Clero et populo Tuscanensi.---De priuilegiis episcopi Tuscanensis.  1236
    CXLIII.---Calaritanensi archiepiscopo.---Ut latas contra nonnullos sententias faciat publicari.  1242
    CXLIu.---Archiepiscopis et episcopis et aliis ecclesiarum prelatis et uniuersis clericis in regno Aragonie constitutis.---De libertate electionum episcopalium.  1243
    CXLu.---Abbati et conuentui S. Martini de Monte.---De reuocandis alienationibus monasterii. 1243
    CXLuI.---Londensi archiepiscopo.---De clerico per  saltum promoto.  1244
    CXLuII.---Eidem.---De electione archiepiscopi Upsalensis.  1244
    CXLuIII.---P. archipresbytero et canonicis Sancti Xisti uiterbien.---Confirmatur quedam concordia.  1245
    CXLIX.---Illustri regi Francorum.---Indulgentie concesse pugnantibus aduersus Albigenses.  1246
    CL.---W. episcopo Sancti Andree.---De supplenda negligentia patronorum.  1248
    CLI.---Episcopo Parisiensi.---Numerus magistrorum theologorum academie Parisiensis definitur.  1248
    CLII.---Eidem.---Mandata de prouidendo quomodo in exsecutionem mittenda. 1248
    CLIII.---Eidem.---Ne monachi singulares sint in monasteriis. 1249
    CLIu.---Eidem.---Ut monachos et clericos sue diecesis corrigat. 1249
    CLu.---Eidem.---Datur illi potestas reformandi monasteria sue dieceseos.  1249
    CLuI.---Eidem.---De unione monasteriorum uallis Profunde et de Gyf.  1250
    CLuII.---Episcopo Pictauien.---Ut I. ad subdiaconatus ordinem promoueat.  1250
    CLuIII.---Ciuibus et uniuerso populo Dertusensi.---Hortatur eos ut Ecclesiam Dertusensem reuereantur.  1251
    CLIX.---Uniuersis episcopis per Angliam et Walliam constitutis.---Hortatur eos ut libertatem ecclesiasticam tueantur.  1251
    CLX.---Nobilibus uiris uniuersis magnatibus in Anglia constitutis.---Commendat eis regem Anglie, et ut libertatem ecclesiasticam non ledant. 1254
    CLXI.---Londoniensi, Eliensi, et Wigorniensi episcopis.---Ut sententiam interdicti ab omnibus faciant obseruari. 1255
    CLXII.---Episcopo et archidiacono Urbeuetano.---Committitur eis causa quedam uiterbiensis.  1255
    CLXIII.---Siluanectensi et Atrebatensi episcopis, et abbati Latiniacensi.---De electione episcopi Meldensis. 1256
    CLXIu.---Ut subdiaconus eligi possit in episcopum. 1256
    CLXu.---Parisiensi episcopo.---De appellationibus ad sedem apostolicam.  1257
    CLXuI.---Abbati et conuentui Sancti Bertini.---De confirmatione priuilegiorum.  1259
    CLXuII.---Electo Morinensi, et preposito Wattenensi, et decano Sancti Audomari Morinensis diecesis.---Confirmatur concordia inita inter monasteria Sancti Bertini et de Claromarisco.  1259
    CLXuIII.---Priori et conuentui Dunelmensi.---Conceduntur eis priuilegia. 1259
    CLXIX.---Decano Belnensi.---Simoniam committit qui bona sua legat ecclesie ea conditione ut in ea prebendam obtineat.  1260
    CLXX.---Episcopo et decano Siluanectensi, et abbati de Chaslis Siluanectensis diecesis.---De iure abbatis Carofensis in monasterium Andrense.  1260
    CLXXI.---Archiepiscopo Senonensi.---De auctoritate metropolitanorum, et appellatione.  1262
    CLXXII.---Wigorniensi, Heliensi et Herefordensi episcopis.---De negotio archiepiscopi Eborac. et episcopi Dunelmensis.  1262
    CLXXIII.---I. de Longocampo Rothomagensi archidiacono.---Ei infirmo conceduntur procuratores.  1263
    CLXXIu.---Abbati et conuentui Karrofensi.---De confirmatione priuilegiorum.  1264
    CLXXu.---Episcopo Sancti Andree eiusque successoribus canonice substituendis in perpetuum.---De confirmatione priuilegiorum.  1264
    CLXXuI.---Philippo regi Francorum illustri.---De causa diuortii. 1266
    CLXXuII.---Colocensi electo.---Confirmatur electio eius.  1266
    CLXXuIII.---Abbati Sancti Hilarii, plebano Sancti Pauli Castellanensis diecesis, et magistro Gallo canonico Teruisino.---Committitur eis exsecutio cuiusdam sententie.  1267
    CLXXIX.---Rectori et fratribus hospitalis Sancti Spiritus in Saxia.---Dantur eis indulgentie et priuilegia.  1270
     CLXXX.---Niuernensi et Aurelianensi episcopis, et abbati de Curia Dei Cisterciensis ordinis Aurelianensis diecesis.---Pena accusatoris, si in probatione defecerit.  1271
    CLXXXI.---S. decano, et capitulo Senonensi.---De confirmatione priuilegiorum.  1271
    CLXXXII.---Turonensi archiepiscopo.---Ei committitur causa aduersus episcopum Petragoricensem.  1274
    CLXXXIII.---Canonicis ecclesie Sancti Bartholomei Mediolanensis.---Confirmatur concordia.  1275
    CLXXXIu.---Capitulo Signino.---Confirmatur electio episcopi. 1277
    CLXXXu.---Archiepiscopo et capitulo Senonensi.---Ut sinant decanum manere per triennium in studio Parisiensi.  1277
    CLXXXuI.---Patriarche Ierosolymitano. A. S. L.---Super prouisione archidiaconatus Antiocheni facienda idonee persone.  1278
    CLXXXuII.---Archidiacono et priori Sancti Stephani de ponte Florentin.---Deputantur exsecutores aduersus episcopum Lucanum.  1282
    CLXXXuIII.---Abbati Augensi, et Conrado decano Wlde Constantiensis diecesis, et magistro Conrado scholastico Curiensi.---De presbytero diffamato de adulterio et incestu.  1286
    CLXXXIX.---Episcopo et cantori et magistro N. archidiacono Trecensibus.---De controuersia inter decanum et episcopum Altissiodorensem.  1288
    CXC.---Nobili uiro comiti Niuernensi.---Aduersus Iudeos.  1291
    CXCI.---Episcopo Pictauiensi.---Absoluitur ab obiectis contra eum.  1293
    CXCII.---Margarite abbatisse monasterii Sancte Marie de Sancta Columba de Blendeka, eiusque sororibus tam presentibus quam futuris regularem uitam professis in perpetuum.---De confirmatione priuilegiorum.  1294
    CXCIII.---Archiepiscopo et abbati Maioris Monasterii Turonensis.---Confirmatur sententia lata pro abbatissa Sancte Marie Andegauensis.  1297
    CXCIu.---uiennensi archiepiscopo, et episcopo Gebennensi, et abbati de Cassania Cisterciensis ordinis Lugdunensis diecesis.---De archiepiscopo Lugdunensi uariis accusationibus impetito.  1299
    CXCu.---Episcopo et decano et capitulo Antissiodorensi.---De regalia Antissiodorensi.  1300
    CXCuI.---Antissiodorensi episcopo.---De lectoria et scholastria Ecclesie Antissiodorensis. 
    CXCuII.---Magistro P. decano Bertorii.---Confirmatur diuisio decanatuum Thoarcensis et Bertorii.  1301
    CXCuIII.---Dunkeldensi et Brechinensi episcopis, et abbati de Kelchou diecesis Sancti Andree.---De confirmatione electionis episcopi Aberdenensis.  1303
    CXCIX.---Decano et capitulo Beati Macuti de Barro Lingonensis diecesis.---De canonico non residente.  1303
    CC.---Decano et capitulo Niuernensi.---De fructibus persoluendis canonico stanti in studio.  1304
    CCI.---Episcopo Gebennensi et abbati Boneuallis uiennensis diecesis.---Scribit in gratiam magistri Oliuerii.  1304
    CCII.---Cusentino archiepiscopo.---Consolatoria est.  1305
    CCIII.---Deciditur causa monasterii Fosse-Noue cum communi Piperni.  1306
    CCIu.---Antissiodorensi episcopo.---Aduersus usurarios burgi de Charitate.  1308
    CCu.---Petro abbati monasterii Sancti Martini de Monte, eiusque fratribus tam presentibus quam futuris regularem uitam professis in perpetuum.---De confirmatione priuilegiorum.  1309
    CCuI.---Antissiodorensi et Trecensi episcopis.---Super inquisitione contra nonnullos hereticos.  1312
    CCuII.---Gregorio capellano ecclesie de Othcapella.---Adiudicatur sibi ipsa ecclesia.  1313
    CCuIII.---Episcopo T. archidiacono, et scholastico Tornacensi.---Quod inquirant contra episcopum Traiectensem.  1314
    CCIX.---Illustri regine Marie.---Aduersus episcopum Sleswicensem. 1315
     CCX.---Herbipolensi electo.---Ut Sleswicensem episcopum excommunicatum denuntiet. 1316
    CCXI.---Uterine uallis et Garniswike abbatibus, Spirensis et Metensis diecesum.---Ut sententiam latam pro preposito S Paulini Argentin. faciant obseruari.  1317
    CCXII.---Uberto Robiensi episcopo.---De subiectione monasterii S. Columbani.  1318
    CCXIII.---Abbati et monachis Sancti Columbani.---De eadem causa.  1320
    CCXIu.---Patriarche Hierosolymitano apostolice sedis legato.---Ei committitur causa aduersus comitem Tripolitanum.  1321
    CCXu.---Domino pape.---Philippus rex Romanorum scribit pro episcopo Sleswicensi. 1323
    CCXuI.---Herueo Trecensi episcopo.---Confirmantur priuilegia ecclesie Trec. concessa per regem Francorum.  1324
    CCXuII.---Eidem.---Super eodem.  1326
    CCXuIII.---Ioanni regi Anglorum.---Ei mittit munera. 1327
    CCXIX.---Eidem.---De negotio archiepiscopi Cantuariensis. 1327
    CCXX.---Abbati et conuentui Fossatensi.---Confirmatur quedam concessio.  1330
    CCXXI.---Episcopo, archidiacono, et preposito Atrebatensi.---De minuendo feminarum numero in domo canonicorum.  1330
    CCXXII.---Preposito et capitulo Placentino.---Confirmantur mandata facta Placentinis.  1331
    CCXXIII.---Decano et capitulo Carnotensi.---De prebenda hospitalis Sancte Marie in Saxia.  1334
    CCXXIu.---Priori prioratus Sancti Sepulcri de Sambleriis eiusque fratribus tam presentibus quam futuris regularem uitam professis in perpetuum.---De confirmatione priuilegiorum.  1335
    CCXXu.---Magistro et fratribus de Pereiro.---De confirmatione possessionum.  1338
    CCXXuI.---Consulibus et populo Montispessulani.---Confirmat quamdam compositionem.  1338
    CCXXuII.---Abbati et conuentui Cluniacensi.---Confirmat quamdam donationem.  1338
    CCXXuIII.---Abbati Cluniacensi.---De correctione monachorum.  1339
    LIBER UNDECIMUS.---Pontificatus anno XI, Christi 1208.
    I.---Nobili uiro Liubuldo duci Austrie.---De succursu terre sancte.  1339
    II.---Eidem.---Suscipitur sub protectione sedis apostolice. 1341
    III.---Abbati et conuentui Premonstratensi.---Abbates tenentur congregationum suarum negotia procurare.  1341
    Iu.---Illustri regi Aragonum.---Ut sororem suam regi Sicilie in uxorem mittat. 1342
    u 1343
    uI.---Abbati et conuentui Sancti Ioannis Morinensis.---Ut liceat eis habere molendinum.  1343
    uII.---Nobili uiro Demetrio Arbanensi principi.---Ei archidiaconus Durachii commendatur.  1343
    uIII.---Uniuersis clericis abbatie Farfensis in Sabinensi diecesi constitutis.---De libertate monasterii Farfensis.  1344
    IX.---Patriarche Hierosolymitano apostolice sedis legato.---Ne Grecos in eorum rebellione manuteneat.  1345
    X.---Illustri regi Danorum.---De electione archiepiscopi Bremensis. 1346
    XI.---Archiepiscopo Turonensi, et Parisiensi et Niuernensi episcopis.---Ne debita aut usure per biennium exigantur a crucesignatis. 1348
    XII.---Henrico illustri Constantinopolitano imperatori.---Ut non impediat legata facta ecclesiis.  1348
    XIII.---Archiepiscopo uarisiensi et episcopo Panidensi.---Exsecutoria super eodem. 1349
    XIu.---Potestati et populo uenetorum Constantinopolim commorantibus.---De eadem re. 1349
    Xu.---Nobilibus uiris baronibus apud Constantinopolim commorantibus.---De eadem re. 1349
    XuI.---uarisiensi archiepiscopo, et episcopo Kallipoliensi.---Committitur eis causa inter patriarcham et imp. Const. 1349
    XuII.---Kallipoliensi et Panidensi episcopis, et decano Sancte Sophie Constantinopolim.---Eis committitur causa  patriarcharum Constant. et Gradensis. 1350
    XuIII.---Archiepiscopo uarisiensi et episcopo Panidensi.---Ut sententias patriarche Constantinop. faciant obseruari. 1351
    XIX.---Prelatis ecclesiarum patriarche non subiectarum Constantinopolim.---De eadem re. 1351
    XX.---Uniuerso clero ecclesiarum a patriarchali iurisdictione non exemptarum in Constantinopolitana diecesi commoranti.---De eadem re.  1351
    XXI.---Charissimo in Christo filio illustri Constantinopolitano imperatori, et nobilibus uiris . . . . nibus uenetis et uniuerso populo Constantinopolim commorantibus.---Ut consilium et auxilium patriarche Constantinop. impendant. 1352
    XXII.---Priori Pisanorum.---Ei interdicitur chrismatio puerorum. 1352
    XXIII.---Patriarche Constantinopolitano.---De consecratione episcoporum Grecorum.  1353
    XXIu.---Episcopo Kallipoliensi, et decano Sancte Sophie, et preposito Sanctorum Apostolorum Constantinopolim.---De decimis soluendis. 1353
    XXu.---Patriarche Gradensi et suffraganeis eius.---De excommunicatis uitandis. 1353
    XXuI.---Narbonensi, Arelatensi, Ebredunensi, Aquensi, et uiennensi archiepiscopis, eorumque suffraganeis.---De cede Petri de Castronouo. 1354
    XXuII.---De eadem re. 1358
    XXuIII.---Philippo illustri regi Francorum.---De eadem re. 1358
    XXIX.---Nobilibus uiris comitibus, baronibus, et uniuersis populis per regnum Francie constitutis.---Super eodem.  1359
    XXX.---Persennie et de Pinu abbatibus Cisterciensis ordinis.---De induciis ineundis inter reges Francie et Anglie. 1360
    XXXI. 1360
    XXXII.---Abbati Cisterciensi apostolice sedis legato.---De cede Petri de Castronouo. 1361
    XXXIII.---Turonensi archiepiscopo et Parisiensi et Niuernensi episcopis.---Ut regem et magnates accendant aduersus hereticos. 1361
    XXXIu.---Consulibus societatis beati Eusebii uercellensis.---Commendantur de deuotione erga Romanam Ecclesiam. 1362
    XXXu.---Archiepiscopo uerisiensi, et episcopo Salembriensi, et preposito Sancte Sophie Constantinopolim.---De Hospitali S. Georgii.  1362
    XXXuI.---Decano, cantori, et thesaurario Sancte Sophie Constantinopolitane.---Committitur eis quedam causa aduersus Templarios. 1363
    XXXuII.---Sancti Pauli, Sancti Michelis de Bucca Leonis et Sancte Anastasie decanis Constantinopolitanis.---Scribitur eis pro M. W. Cocart.  1363
    XXXuIII.---Charissimo in Christo filio imperatori Constantinopolitano illustri.---De iuramento fidelitatis quod prelati debent imperatori.  1363
    XXXIX.---Eidem.---Ecclesie S. Marie de Blakerna et S. Michelis de Bucca Leonis eximuntur a potestate ordinarii.  1364
    XL.---Capitulo Cracouiensi.---Eis commendat uincentium ipsorum episcopum.  1364
    XLI.---Archiepiscopo uerisiensi et Salembriensi episcopo, et electo Nicomediensi.---De ecclesiis imperialibus Constantinop.  1365
    XLII.---Abbati et fratribus monasterii Fosse-Noue.---De confirmatione priuilegiorum.  1365
    XLIII.---Abbati Sancti uictoris, et decano Parisiensi, et magistro Roberto de Corzon Nouiomensi canonico Parisius commoranti.---De electione episcopi Morinensis.  1366
    XLIu.---Abbatisse et capitulo de Edera.---De certo monialium numero confirmando.  1368
    XLu.---Hugoni canonico Sancti Georgii de Faya.---Ei confirmatur prebenda de Faya.  1368
    XLuI.---Bysuntino archiepiscopo.---Respondet ad eius consulta.  1372
    XLuII.---Nobili uiro Theodoro Lascaro.---Inducitur ad pacem ineundam cum imperatore Constantinopolitano.  1372
    XLuIII.---Alufo canonico Sancte Anastasie.---Ei confirmatur prebenda.  1375
    XLIX.---Decano Sancte Marie de Blakerna, et cantori sanctorum quadraginta, et magistro G. canonico Sancti Pauli Constantinopolitanis.---Scribitur pro eodem Alufo.  1375
    L.---Cantori Sanctorum Quadraginta, et magistro G. Sancti Pauli, et Arn. Sancte Marie de Cintura canonicis Constantinopolitanis---Pro eodem  1375
     LI.---Preposito et capitulo de Blakerna.---Pro Arnulfo canonico de Blakerna. 1376
    LII.---Charissimo in Christo filio Henrico illustri Constantinopolitano imperatori.---Inducitur ut bona ecclesie S. Anastasie ablata restituat.  1376
    LIII.---Cantori de Blakerna, preposito Sancti Sepulcri et magistro P. canonico Sancti Pauli Constantinopolitani.---Eis committitur causa T. capellani de Bucca Leonis.  1376
    LIu.---Electo Nicodemiensi, et preposito Sancti Sepulcri et priori Pisanorum Constantinopolitanis.---Committitur eis causa super quadam mula. 1377
    Lu.---Sancte Sophie et Sancte Anastasie decanis, et cantori de Blakerna.---Eis committitur causa Arnulfi canonici de Blakerna. 1377
    LuI.---Dilecto filio Meldensi electo.---Ut impendat benedictionem A. abbatisse Iotrensi.  1377
    LuII. 1378
    LuIII.---Decano et cantori de Blakerna, et magistro P. de Montiniaco canonico Sancti Pauli Constantinop.---Committitur eis quedam causa Const.  1378
    LIX.---Cantori Sancte Marie de Blakerna et magistro G. Sancti Pauli et T. Sancti Georgii Constantinopolitanis canonicis.---Super causa consimili. 1378
    LX.---Sancti Anastasii, et Sancti Pauli decanis et magistro G. canonico Sancti Pauli Constantinopol.---Committitur eis quedam causa capituli de Blakerna. 1379
    LXI.---Eudoni priori et canonicis domus eleemosynarie Sancti Ioannis Andegauensis tam presentibus quam futuris regularem uitam professis in perpetuum.---De confirmatione priuilegiorum.  1379
    LXII.---Episcopo Atrebatensi.---Eum instruit quomodo se gerere debeat erga usurarios et presbyterum in heresim relapsum.  1380
    LXIII.---Abbati et conuentui Sancti Calixti Cisoniensis.---Ut eis liceat decimas et terras pignori obligare.  1381
    LXIu.---R. Troselli canonico Sancti Ursini Bituricensis.---Dispensatur secum ut beneficium teneat, quamuis fuerit iudex duelli. 1381
    LXu.---Philippo illustri regi Francorum.---Ut domum edificare possit Parisius pro suorum officialium seruitio. 1382
    LXuI.---Ciuibus Soranis.---Confirmantur eis rationabiles eorum consuetudines. 1382
    LXuII.---Consulibus et uniuersis militibus et hominibus tam ciuitatis quam burgi Arelatensis, et nobilibus uiris u. de Baucio et aliis dominis burgi Arelatensis.---Ut consueta seruitia impendant Ecclesie Arelatensi.  1383
    LXuIII.---Arelatensi archiepiscopo.---Confirmatur ei priuilegium de non soluendis procurationibus legatorum. 1383
    LXIX.---Abbati Sancti Michelis Cisterciensis ordinis.---De hospitali S. Spiritus in diecesi Halberstadensi.  1383
    LXX.---Archiepiscopo Turonensi.---Committitur ei accusatio adulterii.  1384
    LXXI.---Canonicis altaris beatorum apostolorum Petri et Pauli Senonensis.---Confirmatur collatio eis facta cuiusdam ecclesie.  1385
    LXXII.---Cantori et capitulo Beate Marie Meduntensis.---De confirmatione priuilegiorum. 1385
    LXXIII.---Conuentui Corbeiensis monasterii.---Ratificantur que facta sunt per legatos S. A.  1386
    LXXIu.---Abbati et conuentui Corbeiensi.---Conceduntur eis quedam priuilegia.  1387
    LXXu.---Corbeiensi abbati.---De eadem re. 1387
    LXXuI.---Patriarche Constantinopolitano.---Redarguitur de multis excessibus.  1387
    LXXuII.---Episcopo uericensi et episcopo Panidensi, et cantori Sancti Pauli Constantinopolitani.---De eodem argumento. 1392
    LXXuIII.---Episcopo Salimbriensi, et electo Heracliensi, et cantori Sancte Sophie Constantinopolitane.---Ut patriarcha compellatur ad refundenda hyperpera.  1395
    LXXIX.---Clericis de Parte Peregrinorum apud Constantinopolim commorantibus.---De obedientia prestanda patriarche  1395
    LXXX.---Potestati, consiliariis et populo Pisanis.---Ut cessent ab omni lesione regni Sicilie.  1396
    LXXXI.---Pisano archiepiscopo.---De confirmatione priuilegiorum. 1397
     LXXXII.---Preposito, decano, cantori et capitulo maioris ecclesie ac uniuerso clero Maguntino.---Ut mandata sedis apostolice humiliter recipiant.  1397
    LXXXIII.---Dilecto filio Ioanni Sancte Marie in Cosmidin diacono cardinali, S. R. E. cancellario.---De quadam walkeria. 1398
    LXXXIu.---Abbatisse et conuentui Sanctorum Anastasii et Innocentii in Gandersem.---De confirmatione libertatis eiusdem monasterii.  1398
    LXXXu.---Archiepiscopis et episcopis, abbatibus, et aliis prelatis ecclesiarum in regno Francie constitutis.---Commendat eis Gualam cardinalem et legatum.  1401
    LXXXuI.---Guale Sancte Marie in Porticu diacono cardinali, apostolice sedis legato.---Committitur ei causa diuortii Philippi regis. 1403
    LXXXuII.---Londoniensi et Roffensi episcopis et decano Lincolniensi.---De interdicto prouincie Eboracensis seruando.  1403
    LXXXuIII.---Maioris ecclesie et Sancti Gereonis decanis, et preposito Sanctorum Apostolorum Colonien.---Committitur eis quedam causa archiepiscopi Coloniensis.  1405
    LXXXIX.---Ioanni regi Anglorum illustri.---De negotio Cantuariensi.  1406
    XC.---Cantuariensi archiepiscopo S. R. E. cardinali.---De eodem argumento. 1408
    XCI.---Londoniensi, Eliensi, et Wigorniensi episcopis.---De eodem argumento. 1409
    XCII.---Nicolao abbati monasterii Sancte Crucis quod dicitur de Sanouiuo.---De confirmatione priuilegiorum.  1409
    XCIII.---Nobilibus uiris Ringrauio et Uberto de Sunnemburch.---Temporalia archiepiscopatus Maguntinensis eis committuntur.  1410
    XCIu.---Abbatibus, prepositis, et uniuerso clero et populo Maguntinensi.---De eodem argumento. 1411
    XCu.---Abbatibus, prepositis et uniuerso clero, comitibus, baronibus, ministerialibus et aliis in Maguntinensi diecesi constitutis.---Super eadem materia. 1411
    XCuI.---Preposito, decano et capitulo Suessionensi.---Ut Robertum uaisliaci permittant gaudere prebenda Suessionensi.  1411
    XCuII.---De eadem re. 1413
    XCuIII.---De eadem re.  1413
    XCIX.---Decano et canonicis Gurcensibus.---De electione episcopi Gurcensis.  1414
    C.---Episcopo Ambianensi.---De supplenda negligentia patronorum.  1418
    CI.---Eidem.---Non debet separari matrimonium quando ambo coniuges sunt adulteri. 1418
    CII.---Niuernensi et Aurelianensi episcopis, et abbati Curie Dei Cisterciensis ordinis.---Ut pallium assignent archiepiscopo Remensi.  1419
    CII bis.---Eliensi et Londoniensi episcopis.---Consolatoria.  1422
    CIII.---Episcopo et archidiacono Legionensi.---De presbytero cui uirilia abscissa fuerant per uim.  1423
    CIu.---Fratribus hospitalium Sancti Spiritus apud Urbem et Montempessulanum domino famulantibus.---Ut caput ordinis S. Spiritus sit in urbe Roma.  1424
    Cu.---Archiepiscopo Ragusino et archidiacono Traguriensi.---Irritatur sententia lata contra Templarios.  1425
    CuI.---Yporiensi episcopo.---Ut consentiat translationi sue ad Ecclesiam Thessalonicensem.  1425
    CuII.---Capitulo Geruntinensi.---De electione episcopi.  1425
    CuIII.---Patriarche Hierosolymitano apostolice sedis legato.---Ei legatio prorogatur in quadriennium.  1427
    CIX.---Eidem et dilectis filiis militie Templi et Hospitalis Hierosolymitani magistris.---Monentur ut inuigilent custodie terre sancte.  1427
    CX.---Patriarche Hierosolymitano apostolice sedis legato.---De electione patriarche Antiocheni.  1428
    CXI.---Richardo abbati et conuentui Sancte Marie de Bolonia supra mare tam presentibus quam futuris regularem uitam professis in perpetuum.---De confirmatione priuilegiorum.  1429
    CXII.---Archiepiscopo et capitulo Atheniensi.---De confirmatione priuilegiorum.  1432
    CXIII.---Archiepiscopo et capitulo Atheniensi.---Ut Ecclesia Atheniensis ordinetur secundum consuetudines  Ecclesie Parisiensis.  1433
    CXIu.---Dimicensi episcopo.---Episcopatus Calidoniensis ei commendatur. 1433
    CXu.---Citriensi electo---Episcopatus Platamonensis ei commendatur. 1433
    CXuI.---Nobilibus uiris dominis Thebarum.---Ut persoluant decimas Ecclesie Thebane. 1434
    CXuII.---Nobilibus uiris dominis Nigripontis.---De eadem re. 1434
    CXuIII.---Nobilibus uiris dominis Fermopilensibus et dominis Thebarum.---De eadem re. 1434
    CXIX.---Nobili uiro Rolando Pissa.---De eadem re. 1434
    CXX.---Nobili uiro comestabulo Thessalonicensi.---Ut dignitates et possessiones Ecclesie Dimicensi restituat. 1434
    CXXI.---Nobili uiro O. de Rocca, duci Athenarum.---De solutione decimarum. 1435
    CXXII.---Larissiensi archiepiscopo.---De confirmatione priuilegiorum.  1435
    CXXIII.---Magistro et fratribus Hospitalis Sancti Samsonis Constantinopolitani.---De confirmatione priuilegiorum. 1435
    CXXIu.---Abbati et conuentui Fosse Noue.---De dedicatione altaris.  1435
    CXXu.---Raynaldo Capuano archiepiscopo eiusque successoribus canonice substituendis in perpetuum.---De confirmatione priuilegiorum.  1437
    CXXuI.---Raynaldo Capuano archiepiscopo.---Confirmatur sententia lata per Alexandrum III.  1439
    CXXuII.---Priori et clericis Sanctorum Ioannis et Pauli Tudertinensis.---Ecclesia S. Hilarii eis adiudicatur. 1442
    CXXuIII.---Stephano nepoti nostro.---Ei adiudicatur prebenda Baiocensis.  1443
    CXXIX.---Dilectis filiis Maiori et Willelmo archidiaconis, et priori Sancti uitoris Parisiensis.---De prebenda S. Martini Turon. adiudicata M. Willelmo.  1445
    CXXX.---Comitibus, baronibus, ciuibus et ceteris regni fidelibus in Apulia constitutis.---Super adiutorio prestando regi Sicilie. 1447
    CXXXI.---Gregorio Sancti Theodori diacono cardinali, apostolice sedis legato, et O. acolytho nostro.---De eadem re. 1448
    CXXXII. 1448
    CXXXIII.---Comitibus, baronibus, ciuibus, ceterisque regni fidelibus a Salerno usque Ceperanum de mari constitutis ad mare.---De eadem re. 1449
    CXXXIu.---Illustri regi Aragonum.---De matrimonio Frederici regis Sicilie.  1449
    CXXXu.---Nobilibus uiris rectoribus, consulibus, castellanis, ciuibus, aliisque fidelibus nostris per Campaniam constitutis.---De moneta recipienda per totam Campaniam.  1449
    CXXXuI.---Episcopo Auersano.---Mandatum de prima prebenda uacatura.  1450
    CXXXuII.---Abbati et clericis Sancte Marie de Flumine de Ceccano.---De confirmatione priuilegiorum.  1450
    CXXXuIII.---Trecensi episcopo.---Scribitur aduersus canonicos S. Martini Trec.  1451
    CXXXIX.---Ioanni de Carbone ac Benedicto fratribus.---Confirmatur permutatio facta inter eos et monasterium Casinense.  1453
    CXL.---Magistro militie Sancti Iacobi.---Respondet ad eius consulta.  1454
    CXLI.---Londoniensi, Eliensi, et Wigorniensi episcopis.---De causa Ecclesie Cantuariensis.  1455
    CXLII.---Meldensi episcopo et archidiacono Parisiensi.---Ut infames et criminosi non habeant prebendas in Ecclesia Carnotensi.  1457
    CXLIII.---Episcopo et clericis Narniensibus.---Ut obseruent interdictum latum in ciuitatem. 1458
    CXLIu.---Windocinensi Carnotensis diecesis et Sancti Iuliani Turonensis abbatibus, et priori maioris monasterii Turonensis.---Super correctione Burguliensis monasterii.  1459
    CXLu.---Luce abbati monasterii Burguliensis eiusque fratribus tam presentibus quam futuris regularem uitam professis in perpetuum.---De confirmatione priuilegiorum.  1460
    CXLuI.---Rectoribus Romane fraternitatis.---Respondetur ad eorum consulta.  1463
    CXLuII.---Rectori et fratribus Hospitalis Sancti Bartholomei in Silice Lucanensi.---Definitur questio de electione  rectoris eiusdem Hospitalis.  1464
    CXLuIII.---Abbati et conuentui de Coldriz Premonstratensis ordinis.---De confirmatione priuilegiorum.  1465
    CXLIX.---Capitulo Turonensi.  1465
    CL.---Sequens epistola caret inscriptione in ueteri codice.---De electione abbatisse de Mantignano. 1466
    CLI.---Bartholomeo Cardicensi episcopo.---Recipitur sub protectione apostolice sedis.  1466
    CLII.---Patraciensi et Thebano archiepiscopis, et episcopo Fermopilensi.---Ut dominam Thessalonice admoneant sui officii.  1467
    CLIII.---Larissiensi et Atheniensi archiepiscopis, et episcopo Sithoniensi.---De decimis et primitiis Ecclesie Thebane.  1468
    CLIu.---Atheniensi et Thebano archiepiscopis, et episcopo Castoriensi.---Scribitur pro clero de Larse.  1468
    CLu.---Larissiensi archiepiscopo.---Ut ritum Latinorum obseruet in consecrationibus.  1468
    CLuI.---Archiepiscopis, et episcopis, et dilectis filiis abbatibus, prioribus, et aliis ecclesiarum prelatis per regnum Francie constitutis.---Crucesignati suscipiuntur sub protectione apostolice sedis.  1469
    CLuII.---Uniuersis clericis ad obsequium Christi signatis contra prouinciales hereticos uel signandis.---De eadem re.  1469
    CLuIII.---Archiepiscopis et episcopis et dilectis filiis aliis ecclesiarum prelatis in regno Francie constitutis.---De eadem re.  1469
    CLIX.---Philippo illustri regi Francorum.---Ut Iudei remittant usuras crucesignatis.  1470
    CLX.---Archiepiscopo Larisseno.---Datur sibi licentia residendi apud Ferchikam.  1471
    CLXI.---Magistro Aimero canonico Sancti Andree Pictauiensis.---Respondetur ad eius consulta.  1471
    CLXII.---Willelmo Doiard canonico Thebano.---Confirmatur sibi prebenda Thebana.  1472
    CLXIII.---Gualterio Cathaniensi episcopo, regni Sicilie cancellario.---Ut archiepiscopo Montis-regalis impendat reuerentiam et honorem.  1472
    CLXIu.---Bartholomeo de Ceperano.---Confirmatur quedam sententia lata pro ipso.  1473
    CLXu.---Mediolanensi archiepiscopo S. B. E. cardinali.---De feudis alienandis uel non.  1474
    CLXuI.---Abbati et conuentui Sancti uincentii.---Eis decime adiudicantur.  1474
    CLXuII.---Lucano episcopo.---Confirmantur priuilegia monasterii de Fichecho.  1475
    CLXuIII.---Abbati et monachis Sancti Saluatoris de Fichecho.---De eadem re. 1477
    CLXIX.---Gerardo fundatori capelle in suburbio Wienne ad honorem Sancti Spiritus et Beati Antonii constitute.---Suscipitur sub protectione apostolice sedis.  1477
    CLXX.---Archiepiscopo Beneuentano.---De donatione cuiusdam ecclesie. 1478
    CLXXI.---Larisseno et Thebano archiepiscopis.---Ut inquirant de postulato ad Ecclesiam Thessalonicensem.  1478
    CLXXII.---Dilecto in Christo filio Pontio abbati monasterii Sancti Aegidii eiusque successoribus regulariter substituendis in perpetuum.---De confirmatione priuilegiorum.  1480
    CLXXIII.---Londensi archiepiscopo.---De electione episcopi Slewicensis.  1483
    CLXXIu.---Wastinano Lincopensi, et Scarensi episcopis.---Ut Ericum inuasorem regni Suecie compescant.  1485
    CLXXu.---Archiepiscopo Mediolanensi S. R. E. cardinali, et Yporiensi episcopo et dilecto filio abbati de Tilieto.---Aduersus ciuitatem Placentinam.  1486
    CLXXuI.---Episcopo Baiocensi.---Respondetur ad eius consulta.  1489
    CLXXuII.---Florentino episcopo, et abbati Saxiuiui, et priori Camaldulensi.---Eis committitur uisitatio monasteriorum Tuscie.  1490
    CLXXuIII.---Terraconensi, Bracarensi, et Compostellano archiepiscopis.---Non licere fratribus S. Ioanni Hierosolym. transire ad Cistercienses.  1491
    CLXXIX.---Archiepiscopo Neopatrensi, et episcopo Daualiensi, et abbati Sancti Luce Nigripotensis diecesis.---Scribitur pro Theodoro episcopo Nigripontensi. (uI Id. Decembris. 1492
     CLXXX.---Littere Philippi regis Francorum ad dominum papam.---De causa diuortii. 1493
    CLXXXI.---Charissimo in Christo filio Philippo illustri regi Francorum.---Responsoria epistole superioris.  1493
    CLXXXII.---Eidem.---Super eadem materia.  1494
    CLXXXIII.---Dilecto filio Guale Sancte Marie in Porticu diacono cardinali, apostolice sedis legato.---Super eodem. 1499
    CLXXXIu.---Maguntino et Magdeburgensi archiepiscopis.---De matrimonio regis Bemie.  1499
    CLXXXu.---Uniuersis Christi fidelibus per Lombardiam et Marchiam constitutis.---De succursu terre sancte.  1500
    CLXXXuI.---Archiepiscopis et episcopis et aliis ecclesiarum prelatis per Lombardiam et Marchiam constitutis.---De eadem re. 1503
    CLXXXuII.---Episcopo Yporiensi et abbati de Tilieto uisitatoribus Lombardie.---De episcopo Albiganensi remouendo.  1503
    CLXXXuIII.---Priori Osensi et superiori Sancte Fredeswide.---Scribitur pro abbate de Bello.  1504
    CLXXXIX.---Neopatrensi archiepiscopo, et episcopo Daualiensi, et dilecto filio electo Nazorescensi.---De obedientia quam episcopi debent suis metropolitanis.  1505
    CXC.---Electo Nazorescensi.---Suscipitur sub protectione apostolice sedis.  1506
    CXCI.---Episcopo Daualiensi.---De eodem argumento. 1506
    CXCII.---Episcopo et archidiacono Cremonensibus.---De electione abbatis de Cornu.  1506
    CXCIII.---Sigibaldo abbati monasterii Sancte Marie de Roseuelde, eiusque fratribus tam presentibus quam futuris regularem uitam professis in perpetuum.---De confirmatione priuilegiorum.  1507
    CXCIu.---Abbati et conuentui Sancti uedasti Atrebatensis.---De libertate eiusdem monasterii.  1509
    CXCu.---Priori et fratribus Andrensibus.---Ut rehabere ualeant possessiones pignori obligatas.  1509
    CXCuI.---Archiepiscopo et suffraganeis Terraconensis ecclesie.---De negotio Durandi de Osca et sociorum eius.  1510
    CXCuII.---Durando de Osca eiusque fratribus, qui pauperes catholici nuncupantur, in fide catholica permanentibus.---Super eodem. 1514
    CXCuIII.---Durando de Osca et eius fratribus in fide catholica permanentibus.---Ne teneantur ab bellum procedere contra Christianos.  1514
    CXCIX.---Priori et fratribus Andrensis monasterii.---De capellis non construendis intra terminos monasterii.  1514
    CC.---Henrico priori monasterii Andrensis eiusque fratribus tam presentibus quam futuris regularem uitam professis in perpetuum.---De confirmatione priuilegiorum.  1515
    CCI.---Abbati et conuentui Karoffensibus.---De confirmatione priuilegiorum.  1517
    CCII.---Episcopo et archidiacono et capitulo Morinensi.---Ne quid pro benedictione exigant ab abbate Andrensi.  1517
    CCIII.---Episcopo et capitulo Catalaunensi.---Ut Walterum admittant ad prebendam.  1517
    CCIu.---Longipontis et Igniacensi abbatibus, et priori Igniacensi Suessionensis diecesis.---Ut R. subdiaconus ad uxorem suam redeat.  1518
    CCu.---Decano Sarisberiensi Parisius commoranti, A. archidiacono, et magistro P. Peuerel canonico Parisiensi.---De electione abbatis Andrensis.  1519
    CCuI.---Wlterrano episcopo.---Committitur ei quedam causa matrimonialis.  1521
    CCuII.---Littere Henrici Constantinopolitani imperatoris ad dominum papam.---De debellatione uoulle apud Philippopolim.  1522
    CCuIII.---Charissimo in Christo filio Frederico illustri regi Sicilie.---Suadetur ne iurisdictionem spiritualem sibi uindicet.  1523
    CCIX.---Priori Sancti Thome martyris Aconensis et Sancti Georgii de Sisto eiusque fratribus.---De confirmatione priuilegiorum  1523
    CCX.---Priori et fratribus de Tinemuahe.---De confirmatione priuilegiorum.  1526
    CCXI.---Londoniensi, Eliensi et Wigorniensi episcopis.---De  negotio Cantuariensi.  1526
    CCXII.---Priori et conuentui Couentrensi.---De electione episcopi Couentrensis.  1528
    CCXIII.---De eodem argumento. 1529
    CCXIu.---Londoniensi, Eliensi, et Wigorniensi episcopis.---De licentia celebrandi tempore interdicti. 1529
    CCXu.---Eidem.---Non esse communicandum cum excommunicatis.  1530
    CCXuI.---Stephano Cantuariensi archiepiscopo S. R. E. cardinali.---De eadem re. 1530
    CCXuII.---Eidem.---De licentia celebrandi tempore interdicti. 1531
    CCXuIII.---Wintoniensi episcopo.---Ut ea impleat que supra nominati episcopi ei iniunxerint.  1531
    CCXIX.---Herueo episcopo Trecensi eiusque successoribus canonice substituendis in perpetuum.---De confirmatione priuilegiorum.  1531
    CCXX.---Illustri regi Hungarie.---De negotio episcopi Bamberg. et archiepiscopi Colocensis.  1534
    CCXXI.---Illustri regi Anglie.---De negotio Cantuariensi.  1535
    CCXXII.---Girardo ecclesie Thebane thesaurario.---Suscipitur sub protectione sedis apostolice.  1537
    CCXXIII.---Ioanni regi Anglorum illustri.---Ut bona B. Anglorum regine restituat.  1537
    CCXXIu.---Roffensi et Saresberiensi episcopis.---De eadem re. 1539
    CCXXu.---Preposito et capitulo Briuatensi.---De exemptione eorum.  1540
    CCXXuI.---Abbati Sancte Genouefe, et archidiacono, et magistro P. Peuerel canonico Parisiensi.---De electione episcopi Morinensis.  1542
    CCXXuII.---Eisdem.---De eadem re.  1544
    CCXXuIII.---Episcopo, et Sancti Petri et de Secureto abbatibus Aniciensibus.---Eis committitur causa canonicor. Briuatensium.  1544
    CCXXIX.---Illustri regi Francie.---Inducitur ad expugnationem hereticorum prouincialium.  1545
    CCXXX.---Uniuersis fidelibus in obsequium Christi contra prouinciales hereticos certaturis---De eadem argumento. 1545
    CCXXXI.---Uniuersis fidelibus ad obsequium Christi signatis contra prouinciales hereticos uel signandis tam in regno quam extra regnum Francie constitutis.---Suscipiuntur sub protectione apostolice sedis. 1546
    CCXXXII.---Regensi et Consoranensi episcopis, et abbati Cisterciensi, apostolice sedis legatis.---De negotio comitatus Melgoriensis. 1546
    CCXXXIII.---Eisdem.---De negotio fidei. 1547
    CCXXXIu.---Eisdem.---Ut absoluant Guidonem comitem Aluernensem. 1547
    CCXXXu.---Cisterciensi abbati, apostolice sedis legato.---Arguitur de prauis suspicionibus. 1547
    CCXXXuI.---Burdegalensi archiepiscopo.---De prebenda Santonensi conferenda Fulch.  1548
    CCXXXuII.---Abbati Sancti Auberti, et decano et magistro R. de Bekerel canonico Cameracensi.---Ut Aegidium admittant ad presbyteratum. 1549
    CCXXXuIII.---Atheniensi archiepiscopo.---Suscipitur sub protectione sedis apostolice.  1549
    CCXXXIX.---Hugoni canonico Thebano.---Confirmatur sibi ecclesia de Kalenda.  1549
    CCXL.---Roberto de Suciaco canonico Atheniensi.---Confirmatur ei prebenda Atheniensis.  1550
    CCXLI.---Magistro Guillelmo canonico Thebano.---De eodem argumento.  1550
    CCXLII.---Hugoni canonico Thebano.---De eodem argumento.  1550
    CCXLIII.---Magistro Randulpho decano Daualiensi.---Confirmatur ei decanatus Ecclesie Daualiensis.  1550
    CCXLIu.---Archiepiscopo Larisseno, et dilectis filiis Citriensi et Nazorescensi electis---Scribitur eis pro archiepiscopo Atheniensi.  1550
    CCXLu.---Nobilibus uiris Balmo Thessalonicensi comestabulo, Ottoni de Rocca domino Athenarum, . . . marchioni, . . . domino Nigripontis, T. de Ostremuncout, et aliis principibus Romanie.---De decimis soluendis.  1551
    CCXLuI.---Atheniensi archiepiscopo---De residentia  canonicorum. 1551
    CCXLuII.---Nazorescensi electo.---Super eodem  1552
    CCXLuIII.---Heliensi episcopo.---De precentore Ecclesie London.  1552
    CCXLIX.---Hubaldo episcopo in archiepiscopum Rauennatem electo.---Ut Fauentine eclesie episcopum eligi faciat.  1553
    CCL.---Abbati et canonicis Dominici templi.---Suscipiuntur sub protectione apostolice sedis.  1555
    CCLI.---Abbati et conuentui Molismensi.---De uisitatione monasterii Molismensis.  1555
    CCLII.---Larisseno archiepiscopo, et episcopo Daualiensi, et Citriensi electo.---De residentia canonicorum in loco tuto.  1557
    CCLIII.---Abbati et conuentui Sancti Mauri Andegauensis.---Ecclesia Sancti Petri de Culturis adiudicatur.  1557
    CCLIu.---Episcopo et capitulo Lexouiensibus.---De thesauraria et prebenda Lexouiensi reseruatis a papa.  1558
    CCLu.---Atrebatensi episcopo, et de Dunis et Ursicampi abbatibus Morinensis et Nouiomensis diecesum.---De collatione prebendarum Ariensium.  1559
    CCLuI.---Berardo Atheniensi archiepiscopo, eiusque successoribus canonice substituendis in perpetuum.---De confirmatione priuilegiorum.  1559
    CCLuII.---Parisiensi episcopo.---De clerico falsario.  1562
    CCLuIII.---Auriensi episcopo.---De iure patronatus.  1563
    CCLIX.---Uniuersis episcopis per Angliam constitutis.---Commissio aduersus eos qui non seruarunt interdictum.  1563
    CCLX.---Abbati Cisterciensi, apostolice sedis legato.---De eadem re.  1564
    CCLXI.---Meldensi electo, et abbati Sancte Genouefe, et Guillemo archiadiacono Parisiensi.---De electione episcopi uirdunensis.  1566
    CCLXII.---Cynthio tituli Sancti Laurentii in Lucina presbytero cardinali, apostolice sedis legato.---Respondet ad eius consulta. 1567
    CCLXIII.---Archiepiscopo et magistro Gernando canonico Magdeburgensibus.---De electione abbatisse Herisiensis. 1570
    CCLXIu.---Archiepiscopo et maioribus monasterii et Sancti Iuliani abbatibus Turonensibus.---Committitur eis causa de succentoria Pictauiensi. 1575
    CCLXu.---Parisiensi et Trecensi episcopis, et abbati Sancte Genouefe Parisiensis.---De causa monasterii uezeliac. contra comitem Antissiodorensem. 1576
    CCLXuI.---Testes quomodo recipiantur. 1582
    CCLXuII.---Ferrariensi episcopo.---Respondetur ad eius consulta. 1582
    CCLXuIII.---Episcopo Sancti Andree, et abbati de Berborc, T. priori, R. archidiacono, et magistro L. officiali Sancti Andree. 1583
    CCLXIX.---Respondet consultationi cuiusdam. 1583
    CCLXX.---Fiorentino et Fesulano episcopis, et archipresbytero Pistoriensi.---Hospitale Sancti Allucii adiudicatur Hospitalariis. 1583
    CCLXXI.---Episcopo Pictauiensi.---Respondet ad eius consulta. 1584
    CCLXXII.---Episcopo Antissiodorensi. 1585
    CCLXXIII.---Leoni tituli Sancte Crucis presbytero cardinali.---De ordinando abbate S. Quirici. 1585
    CCLXXIu.---Uniuersis doctoribus sacre Pagine, decretorum, et liberalium artium Parisiis commorantibus.---Confirmatur quoddam eorum statutum. 1585
    CCLXXu.---Litteras apostolicas non ualere ultra annum. 1587
    CCLXXuI.---Sancte Marie in Cagia et uallis Secrete abbatibus, et M. canonico Remensi.---Committitur eis accusatio aduersus abbatem S. Dionysii Remensis. 1587
    CCLXXuII.---Capitulo Messanensi.---Conceditur ei ut cohabitet secunde uxori quam duxit priore uiuente. 1589
    APPENDIX LIBRI UNDECIMI.
    CCLXXuIII.---Dilectis filiis fratribus cenobii Sancti Prosperi subtus ciuitatem Regii constitutis tam presentibus quam futuris regularem uitam professis in perpetuum---De confirmatione priuilegiorum.  1589
    CCLXXIX.---Capitulo Biuinensi.---De confirmatione priuilegiorum.  1591
    CCLXXX.---Hubaldo episcopo Fauentino.---Transfertur ad Ecclesiam Rauennatem. 1592
     CCLXXXI.---Roffrido tituli Sanctorum Marcellini et Petri presbytero cadinali abbati et conuentui Casinensi.---De reuocandis alienationibus.  1593
    CCLXXXII.---Dilectis filiis Roffrido, abbati monasterii Sancti Benedicti Casinensis eiusque fratribus tam presentibus quam futuris regularem uitam professis in perpetuum. 1594
    Sequentes quoque epistolas, quamuis date non sint anno undecimo, uisum est isthic edere, quia pertinent ad causam de qua agitur in epistola 56 istius libri. Eam porro ob causam addidimus etiam epistolas Honorii II et III, et litteras Romani cardinalis de compositione inter episcopum Meldensem et abbatissam Iotrensem; post quas sequuntur rursum aliquot epistole Innocentii III et Alexandri III, de eodem argumento.
    I.---Parisiensi episcopo et abbati Latiniacensi.---Aduersus abbatissam Iotrensem. 1599
    II.---Eisdem. 1599
    III.---Dilectis filiis Longipontis Suessionensis et Sancti  Iusti Beluacensis diecesum abbatibus, et magistro G. archidiacono Suessionensi.  1600
    Iu.---Dilectis filiis decano Sancti Thome Crispiacensis Siluanectensis diecesis, Germendo canonico Suessionensi, et magistro Girardo de Sancto Dionysio canonico Nouiomensi. 1603
    u.---Dilectis filiis Sancti Iusti Beluacensis diecesis et Longipontis abbatibus, et G. archidiacono Suessionensi. 1604
    uI.---Honorii III, epistola de eadem controuersia. 1605
    uII.---Compositio facta inter episcopum Mendensem et Ecclesiam Iotrensem. 1606
    uIII.---Innocentii III, epistola ad electum Cathalanensem et abbatem Trium Fontium, de qua fit mentio supra epist. 2, ad Paris. episc. et abbatem Latiniac. 1611
    IX.---Epistola Honori II de subiectione monasteriorum Resbacensis et Iotrensis. 1611
    X.---Epistola Alexandri III qua confirmat superiores Honorii II litteras. 1612




 FINIS TOMI DUCENTESIMI DECIMI QUINTI.


